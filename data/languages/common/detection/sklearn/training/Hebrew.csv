Text,Language
בראשית ברא אלהים את השמים ואת הארץ׃,Hebrew
והארץ היתה תהו ובהו וחשך על פני תהום ורוח אלהים מרחפת על פני המים׃,Hebrew
ויאמר אלהים יהי אור ויהי אור׃,Hebrew
וירא אלהים את האור כי טוב ויבדל אלהים בין האור ובין החשך׃,Hebrew
ויקרא אלהים לאור יום ולחשך קרא לילה ויהי ערב ויהי בקר יום אחד׃,Hebrew
ויאמר אלהים יהי רקיע בתוך המים ויהי מבדיל בין מים למים׃,Hebrew
ויעש אלהים את הרקיע ויבדל בין המים אשר מתחת לרקיע ובין המים אשר מעל לרקיע ויהי כן׃,Hebrew
ויקרא אלהים לרקיע שמים ויהי ערב ויהי בקר יום שני׃,Hebrew
ויאמר אלהים יקוו המים מתחת השמים אל מקום אחד ותראה היבשה ויהי כן׃,Hebrew
ויקרא אלהים ליבשה ארץ ולמקוה המים קרא ימים וירא אלהים כי טוב׃,Hebrew
ויאמר אלהים תדשא הארץ דשא עשב מזריע זרע עץ פרי עשה פרי למינו אשר זרעו בו על הארץ ויהי כן׃,Hebrew
ותוצא הארץ דשא עשב מזריע זרע למינהו ועץ עשה פרי אשר זרעו בו למינהו וירא אלהים כי טוב׃,Hebrew
ויהי ערב ויהי בקר יום שלישי׃,Hebrew
ויאמר אלהים יהי מארת ברקיע השמים להבדיל בין היום ובין הלילה והיו לאתת ולמועדים ולימים ושנים׃,Hebrew
והיו למאורת ברקיע השמים להאיר על הארץ ויהי כן׃,Hebrew
ויעש אלהים את שני המארת הגדלים את המאור הגדל לממשלת היום ואת המאור הקטן לממשלת הלילה ואת הכוכבים׃,Hebrew
ויתן אתם אלהים ברקיע השמים להאיר על הארץ׃,Hebrew
ולמשל ביום ובלילה ולהבדיל בין האור ובין החשך וירא אלהים כי טוב׃,Hebrew
ויהי ערב ויהי בקר יום רביעי׃,Hebrew
ויאמר אלהים ישרצו המים שרץ נפש חיה ועוף יעופף על הארץ על פני רקיע השמים׃,Hebrew
ויברא אלהים את התנינם הגדלים ואת כל נפש החיה הרמשת אשר שרצו המים למינהם ואת כל עוף כנף למינהו וירא אלהים כי טוב׃,Hebrew
ויברך אתם אלהים לאמר פרו ורבו ומלאו את המים בימים והעוף ירב בארץ׃,Hebrew
ויהי ערב ויהי בקר יום חמישי׃,Hebrew
ויאמר אלהים תוצא הארץ נפש חיה למינה בהמה ורמש וחיתו ארץ למינה ויהי כן׃,Hebrew
ויעש אלהים את חית הארץ למינה ואת הבהמה למינה ואת כל רמש האדמה למינהו וירא אלהים כי טוב׃,Hebrew
ויאמר אלהים נעשה אדם בצלמנו כדמותנו וירדו בדגת הים ובעוף השמים ובבהמה ובכל הארץ ובכל הרמש הרמש על הארץ׃,Hebrew
ויברא אלהים את האדם בצלמו בצלם אלהים ברא אתו זכר ונקבה ברא אתם׃,Hebrew
ויברך אתם אלהים ויאמר להם אלהים פרו ורבו ומלאו את הארץ וכבשה ורדו בדגת הים ובעוף השמים ובכל חיה הרמשת על הארץ׃,Hebrew
ויאמר אלהים הנה נתתי לכם את כל עשב זרע זרע אשר על פני כל הארץ ואת כל העץ אשר בו פרי עץ זרע זרע לכם יהיה לאכלה׃,Hebrew
ולכל חית הארץ ולכל עוף השמים ולכל רומש על הארץ אשר בו נפש חיה את כל ירק עשב לאכלה ויהי כן׃,Hebrew
וירא אלהים את כל אשר עשה והנה טוב מאד ויהי ערב ויהי בקר יום הששי׃,Hebrew
ויכלו השמים והארץ וכל צבאם׃,Hebrew
ויכל אלהים ביום השביעי מלאכתו אשר עשה וישבת ביום השביעי מכל מלאכתו אשר עשה׃,Hebrew
ויברך אלהים את יום השביעי ויקדש אתו כי בו שבת מכל מלאכתו אשר ברא אלהים לעשות׃,Hebrew
אלה תולדות השמים והארץ בהבראם ביום עשות יהוה אלהים ארץ ושמים׃,Hebrew
וכל שיח השדה טרם יהיה בארץ וכל עשב השדה טרם יצמח כי לא המטיר יהוה אלהים על הארץ ואדם אין לעבד את האדמה׃,Hebrew
ואד יעלה מן הארץ והשקה את כל פני האדמה׃,Hebrew
וייצר יהוה אלהים את האדם עפר מן האדמה ויפח באפיו נשמת חיים ויהי האדם לנפש חיה׃,Hebrew
ויטע יהוה אלהים גן בעדן מקדם וישם שם את האדם אשר יצר׃,Hebrew
ויצמח יהוה אלהים מן האדמה כל עץ נחמד למראה וטוב למאכל ועץ החיים בתוך הגן ועץ הדעת טוב ורע׃,Hebrew
ונהר יצא מעדן להשקות את הגן ומשם יפרד והיה לארבעה ראשים׃,Hebrew
שם האחד פישון הוא הסבב את כל ארץ החוילה אשר שם הזהב׃,Hebrew
וזהב הארץ ההוא טוב שם הבדלח ואבן השהם׃,Hebrew
ושם הנהר השני גיחון הוא הסובב את כל ארץ כוש׃,Hebrew
ושם הנהר השלישי חדקל הוא ההלך קדמת אשור והנהר הרביעי הוא פרת׃,Hebrew
ויקח יהוה אלהים את האדם וינחהו בגן עדן לעבדה ולשמרה׃,Hebrew
ויצו יהוה אלהים על האדם לאמר מכל עץ הגן אכל תאכל׃,Hebrew
ומעץ הדעת טוב ורע לא תאכל ממנו כי ביום אכלך ממנו מות תמות׃,Hebrew
ויאמר יהוה אלהים לא טוב היות האדם לבדו אעשה לו עזר כנגדו׃,Hebrew
ויצר יהוה אלהים מן האדמה כל חית השדה ואת כל עוף השמים ויבא אל האדם לראות מה יקרא לו וכל אשר יקרא לו האדם נפש חיה הוא שמו׃,Hebrew
ויקרא האדם שמות לכל הבהמה ולעוף השמים ולכל חית השדה ולאדם לא מצא עזר כנגדו׃,Hebrew
ויפל יהוה אלהים תרדמה על האדם ויישן ויקח אחת מצלעתיו ויסגר בשר תחתנה׃,Hebrew
ויבן יהוה אלהים את הצלע אשר לקח מן האדם לאשה ויבאה אל האדם׃,Hebrew
ויאמר האדם זאת הפעם עצם מעצמי ובשר מבשרי לזאת יקרא אשה כי מאיש לקחה זאת׃,Hebrew
על כן יעזב איש את אביו ואת אמו ודבק באשתו והיו לבשר אחד׃,Hebrew
ויהיו שניהם ערומים האדם ואשתו ולא יתבששו׃,Hebrew
והנחש היה ערום מכל חית השדה אשר עשה יהוה אלהים ויאמר אל האשה אף כי אמר אלהים לא תאכלו מכל עץ הגן׃,Hebrew
ותאמר האשה אל הנחש מפרי עץ הגן נאכל׃,Hebrew
ומפרי העץ אשר בתוך הגן אמר אלהים לא תאכלו ממנו ולא תגעו בו פן תמתון׃,Hebrew
ויאמר הנחש אל האשה לא מות תמתון׃,Hebrew
כי ידע אלהים כי ביום אכלכם ממנו ונפקחו עיניכם והייתם כאלהים ידעי טוב ורע׃,Hebrew
ותרא האשה כי טוב העץ למאכל וכי תאוה הוא לעינים ונחמד העץ להשכיל ותקח מפריו ותאכל ותתן גם לאישה עמה ויאכל׃,Hebrew
ותפקחנה עיני שניהם וידעו כי עירמם הם ויתפרו עלה תאנה ויעשו להם חגרת׃,Hebrew
וישמעו את קול יהוה אלהים מתהלך בגן לרוח היום ויתחבא האדם ואשתו מפני יהוה אלהים בתוך עץ הגן׃,Hebrew
ויקרא יהוה אלהים אל האדם ויאמר לו איכה׃,Hebrew
ויאמר את קלך שמעתי בגן ואירא כי עירם אנכי ואחבא׃,Hebrew
ויאמר מי הגיד לך כי עירם אתה המן העץ אשר צויתיך לבלתי אכל ממנו אכלת׃,Hebrew
ויאמר האדם האשה אשר נתתה עמדי הוא נתנה לי מן העץ ואכל׃,Hebrew
ויאמר יהוה אלהים לאשה מה זאת עשית ותאמר האשה הנחש השיאני ואכל׃,Hebrew
ויאמר יהוה אלהים אל הנחש כי עשית זאת ארור אתה מכל הבהמה ומכל חית השדה על גחנך תלך ועפר תאכל כל ימי חייך׃,Hebrew
ואיבה אשית בינך ובין האשה ובין זרעך ובין זרעה הוא ישופך ראש ואתה תשופנו עקב׃,Hebrew
אל האשה אמר הרבה ארבה עצבונך והרנך בעצב תלדי בנים ואל אישך תשוקתך והוא ימשל בך׃,Hebrew
ולאדם אמר כי שמעת לקול אשתך ותאכל מן העץ אשר צויתיך לאמר לא תאכל ממנו ארורה האדמה בעבורך בעצבון תאכלנה כל ימי חייך׃,Hebrew
וקוץ ודרדר תצמיח לך ואכלת את עשב השדה׃,Hebrew
בזעת אפיך תאכל לחם עד שובך אל האדמה כי ממנה לקחת כי עפר אתה ואל עפר תשוב׃,Hebrew
ויקרא האדם שם אשתו חוה כי הוא היתה אם כל חי׃,Hebrew
ויעש יהוה אלהים לאדם ולאשתו כתנות עור וילבשם׃,Hebrew
ויאמר יהוה אלהים הן האדם היה כאחד ממנו לדעת טוב ורע ועתה פן ישלח ידו ולקח גם מעץ החיים ואכל וחי לעלם׃,Hebrew
וישלחהו יהוה אלהים מגן עדן לעבד את האדמה אשר לקח משם׃,Hebrew
ויגרש את האדם וישכן מקדם לגן עדן את הכרבים ואת להט החרב המתהפכת לשמר את דרך עץ החיים׃,Hebrew
והאדם ידע את חוה אשתו ותהר ותלד את קין ותאמר קניתי איש את יהוה׃,Hebrew
ותסף ללדת את אחיו את הבל ויהי הבל רעה צאן וקין היה עבד אדמה׃,Hebrew
ויהי מקץ ימים ויבא קין מפרי האדמה מנחה ליהוה׃,Hebrew
והבל הביא גם הוא מבכרות צאנו ומחלבהן וישע יהוה אל הבל ואל מנחתו׃,Hebrew
ואל קין ואל מנחתו לא שעה ויחר לקין מאד ויפלו פניו׃,Hebrew
ויאמר יהוה אל קין למה חרה לך ולמה נפלו פניך׃,Hebrew
הלוא אם תיטיב שאת ואם לא תיטיב לפתח חטאת רבץ ואליך תשוקתו ואתה תמשל בו׃,Hebrew
ויאמר קין אל הבל אחיו ויהי בהיותם בשדה ויקם קין אל הבל אחיו ויהרגהו׃,Hebrew
ויאמר יהוה אל קין אי הבל אחיך ויאמר לא ידעתי השמר אחי אנכי׃,Hebrew
ויאמר מה עשית קול דמי אחיך צעקים אלי מן האדמה׃,Hebrew
ועתה ארור אתה מן האדמה אשר פצתה את פיה לקחת את דמי אחיך מידך׃,Hebrew
כי תעבד את האדמה לא תסף תת כחה לך נע ונד תהיה בארץ׃,Hebrew
ויאמר קין אל יהוה גדול עוני מנשא׃,Hebrew
הן גרשת אתי היום מעל פני האדמה ומפניך אסתר והייתי נע ונד בארץ והיה כל מצאי יהרגני׃,Hebrew
ויאמר לו יהוה לכן כל הרג קין שבעתים יקם וישם יהוה לקין אות לבלתי הכות אתו כל מצאו׃,Hebrew
ויצא קין מלפני יהוה וישב בארץ נוד קדמת עדן׃,Hebrew
וידע קין את אשתו ותהר ותלד את חנוך ויהי בנה עיר ויקרא שם העיר כשם בנו חנוך׃,Hebrew
ויולד לחנוך את עירד ועירד ילד את מחויאל ומחייאל ילד את מתושאל ומתושאל ילד את למך׃,Hebrew
ויקח לו למך שתי נשים שם האחת עדה ושם השנית צלה׃,Hebrew
ותלד עדה את יבל הוא היה אבי ישב אהל ומקנה׃,Hebrew
ושם אחיו יובל הוא היה אבי כל תפש כנור ועוגב׃,Hebrew
וצלה גם הוא ילדה את תובל קין לטש כל חרש נחשת וברזל ואחות תובל קין נעמה׃,Hebrew
ויאמר למך לנשיו עדה וצלה שמען קולי נשי למך האזנה אמרתי כי איש הרגתי לפצעי וילד לחברתי׃,Hebrew
כי שבעתים יקם קין ולמך שבעים ושבעה׃,Hebrew
וידע אדם עוד את אשתו ותלד בן ותקרא את שמו שת כי שת לי אלהים זרע אחר תחת הבל כי הרגו קין׃,Hebrew
ולשת גם הוא ילד בן ויקרא את שמו אנוש אז הוחל לקרא בשם יהוה׃,Hebrew
זה ספר תולדת אדם ביום ברא אלהים אדם בדמות אלהים עשה אתו׃,Hebrew
זכר ונקבה בראם ויברך אתם ויקרא את שמם אדם ביום הבראם׃,Hebrew
ויחי אדם שלשים ומאת שנה ויולד בדמותו כצלמו ויקרא את שמו שת׃,Hebrew
ויהיו ימי אדם אחרי הולידו את שת שמנה מאת שנה ויולד בנים ובנות׃,Hebrew
ויהיו כל ימי אדם אשר חי תשע מאות שנה ושלשים שנה וימת׃,Hebrew
ויחי שת חמש שנים ומאת שנה ויולד את אנוש׃,Hebrew
ויחי שת אחרי הולידו את אנוש שבע שנים ושמנה מאות שנה ויולד בנים ובנות׃,Hebrew
ויהיו כל ימי שת שתים עשרה שנה ותשע מאות שנה וימת׃,Hebrew
ויחי אנוש תשעים שנה ויולד את קינן׃,Hebrew
ויחי אנוש אחרי הולידו את קינן חמש עשרה שנה ושמנה מאות שנה ויולד בנים ובנות׃,Hebrew
ויהיו כל ימי אנוש חמש שנים ותשע מאות שנה וימת׃,Hebrew
ויחי קינן שבעים שנה ויולד את מהללאל׃,Hebrew
ויחי קינן אחרי הולידו את מהללאל ארבעים שנה ושמנה מאות שנה ויולד בנים ובנות׃,Hebrew
ויהיו כל ימי קינן עשר שנים ותשע מאות שנה וימת׃,Hebrew
ויחי מהללאל חמש שנים וששים שנה ויולד את ירד׃,Hebrew
ויחי מהללאל אחרי הולידו את ירד שלשים שנה ושמנה מאות שנה ויולד בנים ובנות׃,Hebrew
ויהיו כל ימי מהללאל חמש ותשעים שנה ושמנה מאות שנה וימת׃,Hebrew
ויחי ירד שתים וששים שנה ומאת שנה ויולד את חנוך׃,Hebrew
ויחי ירד אחרי הולידו את חנוך שמנה מאות שנה ויולד בנים ובנות׃,Hebrew
ויהיו כל ימי ירד שתים וששים שנה ותשע מאות שנה וימת׃,Hebrew
ויחי חנוך חמש וששים שנה ויולד את מתושלח׃,Hebrew
ויתהלך חנוך את האלהים אחרי הולידו את מתושלח שלש מאות שנה ויולד בנים ובנות׃,Hebrew
ויהי כל ימי חנוך חמש וששים שנה ושלש מאות שנה׃,Hebrew
ויתהלך חנוך את האלהים ואיננו כי לקח אתו אלהים׃,Hebrew
ויחי מתושלח שבע ושמנים שנה ומאת שנה ויולד את למך׃,Hebrew
ויחי מתושלח אחרי הולידו את למך שתים ושמונים שנה ושבע מאות שנה ויולד בנים ובנות׃,Hebrew
ויהיו כל ימי מתושלח תשע וששים שנה ותשע מאות שנה וימת׃,Hebrew
ויחי למך שתים ושמנים שנה ומאת שנה ויולד בן׃,Hebrew
ויקרא את שמו נח לאמר זה ינחמנו ממעשנו ומעצבון ידינו מן האדמה אשר אררה יהוה׃,Hebrew
ויחי למך אחרי הולידו את נח חמש ותשעים שנה וחמש מאת שנה ויולד בנים ובנות׃,Hebrew
ויהי כל ימי למך שבע ושבעים שנה ושבע מאות שנה וימת׃,Hebrew
ויהי נח בן חמש מאות שנה ויולד נח את שם את חם ואת יפת׃,Hebrew
ויהי כי החל האדם לרב על פני האדמה ובנות ילדו להם׃,Hebrew
ויראו בני האלהים את בנות האדם כי טבת הנה ויקחו להם נשים מכל אשר בחרו׃,Hebrew
ויאמר יהוה לא ידון רוחי באדם לעלם בשגם הוא בשר והיו ימיו מאה ועשרים שנה׃,Hebrew
הנפלים היו בארץ בימים ההם וגם אחרי כן אשר יבאו בני האלהים אל בנות האדם וילדו להם המה הגברים אשר מעולם אנשי השם׃,Hebrew
וירא יהוה כי רבה רעת האדם בארץ וכל יצר מחשבת לבו רק רע כל היום׃,Hebrew
וינחם יהוה כי עשה את האדם בארץ ויתעצב אל לבו׃,Hebrew
ויאמר יהוה אמחה את האדם אשר בראתי מעל פני האדמה מאדם עד בהמה עד רמש ועד עוף השמים כי נחמתי כי עשיתם׃,Hebrew
ונח מצא חן בעיני יהוה׃,Hebrew
אלה תולדת נח נח איש צדיק תמים היה בדרתיו את האלהים התהלך נח׃,Hebrew
ויולד נח שלשה בנים את שם את חם ואת יפת׃,Hebrew
ותשחת הארץ לפני האלהים ותמלא הארץ חמס׃,Hebrew
וירא אלהים את הארץ והנה נשחתה כי השחית כל בשר את דרכו על הארץ׃,Hebrew
ויאמר אלהים לנח קץ כל בשר בא לפני כי מלאה הארץ חמס מפניהם והנני משחיתם את הארץ׃,Hebrew
עשה לך תבת עצי גפר קנים תעשה את התבה וכפרת אתה מבית ומחוץ בכפר׃,Hebrew
וזה אשר תעשה אתה שלש מאות אמה ארך התבה חמשים אמה רחבה ושלשים אמה קומתה׃,Hebrew
צהר תעשה לתבה ואל אמה תכלנה מלמעלה ופתח התבה בצדה תשים תחתים שנים ושלשים תעשה׃,Hebrew
ואני הנני מביא את המבול מים על הארץ לשחת כל בשר אשר בו רוח חיים מתחת השמים כל אשר בארץ יגוע׃,Hebrew
והקמתי את בריתי אתך ובאת אל התבה אתה ובניך ואשתך ונשי בניך אתך׃,Hebrew
ומכל החי מכל בשר שנים מכל תביא אל התבה להחית אתך זכר ונקבה יהיו׃,Hebrew
מהעוף למינהו ומן הבהמה למינה מכל רמש האדמה למינהו שנים מכל יבאו אליך להחיות׃,Hebrew
ואתה קח לך מכל מאכל אשר יאכל ואספת אליך והיה לך ולהם לאכלה׃,Hebrew
ויעש נח ככל אשר צוה אתו אלהים כן עשה׃,Hebrew
ויאמר יהוה לנח בא אתה וכל ביתך אל התבה כי אתך ראיתי צדיק לפני בדור הזה׃,Hebrew
מכל הבהמה הטהורה תקח לך שבעה שבעה איש ואשתו ומן הבהמה אשר לא טהרה הוא שנים איש ואשתו׃,Hebrew
גם מעוף השמים שבעה שבעה זכר ונקבה לחיות זרע על פני כל הארץ׃,Hebrew
כי לימים עוד שבעה אנכי ממטיר על הארץ ארבעים יום וארבעים לילה ומחיתי את כל היקום אשר עשיתי מעל פני האדמה׃,Hebrew
ויעש נח ככל אשר צוהו יהוה׃,Hebrew
ונח בן שש מאות שנה והמבול היה מים על הארץ׃,Hebrew
ויבא נח ובניו ואשתו ונשי בניו אתו אל התבה מפני מי המבול׃,Hebrew
מן הבהמה הטהורה ומן הבהמה אשר איננה טהרה ומן העוף וכל אשר רמש על האדמה׃,Hebrew
שנים שנים באו אל נח אל התבה זכר ונקבה כאשר צוה אלהים את נח׃,Hebrew
ויהי לשבעת הימים ומי המבול היו על הארץ׃,Hebrew
בשנת שש מאות שנה לחיי נח בחדש השני בשבעה עשר יום לחדש ביום הזה נבקעו כל מעינת תהום רבה וארבת השמים נפתחו׃,Hebrew
ויהי הגשם על הארץ ארבעים יום וארבעים לילה׃,Hebrew
בעצם היום הזה בא נח ושם וחם ויפת בני נח ואשת נח ושלשת נשי בניו אתם אל התבה׃,Hebrew
המה וכל החיה למינה וכל הבהמה למינה וכל הרמש הרמש על הארץ למינהו וכל העוף למינהו כל צפור כל כנף׃,Hebrew
ויבאו אל נח אל התבה שנים שנים מכל הבשר אשר בו רוח חיים׃,Hebrew
והבאים זכר ונקבה מכל בשר באו כאשר צוה אתו אלהים ויסגר יהוה בעדו׃,Hebrew
ויהי המבול ארבעים יום על הארץ וירבו המים וישאו את התבה ותרם מעל הארץ׃,Hebrew
ויגברו המים וירבו מאד על הארץ ותלך התבה על פני המים׃,Hebrew
והמים גברו מאד מאד על הארץ ויכסו כל ההרים הגבהים אשר תחת כל השמים׃,Hebrew
חמש עשרה אמה מלמעלה גברו המים ויכסו ההרים׃,Hebrew
ויגוע כל בשר הרמש על הארץ בעוף ובבהמה ובחיה ובכל השרץ השרץ על הארץ וכל האדם׃,Hebrew
כל אשר נשמת רוח חיים באפיו מכל אשר בחרבה מתו׃,Hebrew
וימח את כל היקום אשר על פני האדמה מאדם עד בהמה עד רמש ועד עוף השמים וימחו מן הארץ וישאר אך נח ואשר אתו בתבה׃,Hebrew
ויגברו המים על הארץ חמשים ומאת יום׃,Hebrew
ויזכר אלהים את נח ואת כל החיה ואת כל הבהמה אשר אתו בתבה ויעבר אלהים רוח על הארץ וישכו המים׃,Hebrew
ויסכרו מעינת תהום וארבת השמים ויכלא הגשם מן השמים׃,Hebrew
וישבו המים מעל הארץ הלוך ושוב ויחסרו המים מקצה חמשים ומאת יום׃,Hebrew
ותנח התבה בחדש השביעי בשבעה עשר יום לחדש על הרי אררט׃,Hebrew
והמים היו הלוך וחסור עד החדש העשירי בעשירי באחד לחדש נראו ראשי ההרים׃,Hebrew
ויהי מקץ ארבעים יום ויפתח נח את חלון התבה אשר עשה׃,Hebrew
וישלח את הערב ויצא יצוא ושוב עד יבשת המים מעל הארץ׃,Hebrew
וישלח את היונה מאתו לראות הקלו המים מעל פני האדמה׃,Hebrew
ולא מצאה היונה מנוח לכף רגלה ותשב אליו אל התבה כי מים על פני כל הארץ וישלח ידו ויקחה ויבא אתה אליו אל התבה׃,Hebrew
ויחל עוד שבעת ימים אחרים ויסף שלח את היונה מן התבה׃,Hebrew
ותבא אליו היונה לעת ערב והנה עלה זית טרף בפיה וידע נח כי קלו המים מעל הארץ׃,Hebrew
וייחל עוד שבעת ימים אחרים וישלח את היונה ולא יספה שוב אליו עוד׃,Hebrew
ויהי באחת ושש מאות שנה בראשון באחד לחדש חרבו המים מעל הארץ ויסר נח את מכסה התבה וירא והנה חרבו פני האדמה׃,Hebrew
ובחדש השני בשבעה ועשרים יום לחדש יבשה הארץ׃,Hebrew
וידבר אלהים אל נח לאמר׃,Hebrew
צא מן התבה אתה ואשתך ובניך ונשי בניך אתך׃,Hebrew
כל החיה אשר אתך מכל בשר בעוף ובבהמה ובכל הרמש הרמש על הארץ הוצא אתך ושרצו בארץ ופרו ורבו על הארץ׃,Hebrew
ויצא נח ובניו ואשתו ונשי בניו אתו׃,Hebrew
כל החיה כל הרמש וכל העוף כל רומש על הארץ למשפחתיהם יצאו מן התבה׃,Hebrew
ויבן נח מזבח ליהוה ויקח מכל הבהמה הטהורה ומכל העוף הטהר ויעל עלת במזבח׃,Hebrew
וירח יהוה את ריח הניחח ויאמר יהוה אל לבו לא אסף לקלל עוד את האדמה בעבור האדם כי יצר לב האדם רע מנעריו ולא אסף עוד להכות את כל חי כאשר עשיתי׃,Hebrew
עד כל ימי הארץ זרע וקציר וקר וחם וקיץ וחרף ויום ולילה לא ישבתו׃,Hebrew
ויברך אלהים את נח ואת בניו ויאמר להם פרו ורבו ומלאו את הארץ׃,Hebrew
ומוראכם וחתכם יהיה על כל חית הארץ ועל כל עוף השמים בכל אשר תרמש האדמה ובכל דגי הים בידכם נתנו׃,Hebrew
כל רמש אשר הוא חי לכם יהיה לאכלה כירק עשב נתתי לכם את כל׃,Hebrew
אך בשר בנפשו דמו לא תאכלו׃,Hebrew
ואך את דמכם לנפשתיכם אדרש מיד כל חיה אדרשנו ומיד האדם מיד איש אחיו אדרש את נפש האדם׃,Hebrew
שפך דם האדם באדם דמו ישפך כי בצלם אלהים עשה את האדם׃,Hebrew
ואתם פרו ורבו שרצו בארץ ורבו בה׃,Hebrew
ויאמר אלהים אל נח ואל בניו אתו לאמר׃,Hebrew
ואני הנני מקים את בריתי אתכם ואת זרעכם אחריכם׃,Hebrew
ואת כל נפש החיה אשר אתכם בעוף בבהמה ובכל חית הארץ אתכם מכל יצאי התבה לכל חית הארץ׃,Hebrew
והקמתי את בריתי אתכם ולא יכרת כל בשר עוד ממי המבול ולא יהיה עוד מבול לשחת הארץ׃,Hebrew
ויאמר אלהים זאת אות הברית אשר אני נתן ביני וביניכם ובין כל נפש חיה אשר אתכם לדרת עולם׃,Hebrew
את קשתי נתתי בענן והיתה לאות ברית ביני ובין הארץ׃,Hebrew
והיה בענני ענן על הארץ ונראתה הקשת בענן׃,Hebrew
וזכרתי את בריתי אשר ביני וביניכם ובין כל נפש חיה בכל בשר ולא יהיה עוד המים למבול לשחת כל בשר׃,Hebrew
והיתה הקשת בענן וראיתיה לזכר ברית עולם בין אלהים ובין כל נפש חיה בכל בשר אשר על הארץ׃,Hebrew
ויאמר אלהים אל נח זאת אות הברית אשר הקמתי ביני ובין כל בשר אשר על הארץ׃,Hebrew
ויהיו בני נח היצאים מן התבה שם וחם ויפת וחם הוא אבי כנען׃,Hebrew
שלשה אלה בני נח ומאלה נפצה כל הארץ׃,Hebrew
ויחל נח איש האדמה ויטע כרם׃,Hebrew
וישת מן היין וישכר ויתגל בתוך אהלה׃,Hebrew
וירא חם אבי כנען את ערות אביו ויגד לשני אחיו בחוץ׃,Hebrew
ויקח שם ויפת את השמלה וישימו על שכם שניהם וילכו אחרנית ויכסו את ערות אביהם ופניהם אחרנית וערות אביהם לא ראו׃,Hebrew
וייקץ נח מיינו וידע את אשר עשה לו בנו הקטן׃,Hebrew
ויאמר ארור כנען עבד עבדים יהיה לאחיו׃,Hebrew
ויאמר ברוך יהוה אלהי שם ויהי כנען עבד למו׃,Hebrew
יפת אלהים ליפת וישכן באהלי שם ויהי כנען עבד למו׃,Hebrew
ויחי נח אחר המבול שלש מאות שנה וחמשים שנה׃,Hebrew
ויהיו כל ימי נח תשע מאות שנה וחמשים שנה וימת׃,Hebrew
ואלה תולדת בני נח שם חם ויפת ויולדו להם בנים אחר המבול׃,Hebrew
בני יפת גמר ומגוג ומדי ויון ותבל ומשך ותירס׃,Hebrew
ובני גמר אשכנז וריפת ותגרמה׃,Hebrew
ובני יון אלישה ותרשיש כתים ודדנים׃,Hebrew
מאלה נפרדו איי הגוים בארצתם איש ללשנו למשפחתם בגויהם׃,Hebrew
ובני חם כוש ומצרים ופוט וכנען׃,Hebrew
ובני כוש סבא וחוילה וסבתה ורעמה וסבתכא ובני רעמה שבא ודדן׃,Hebrew
וכוש ילד את נמרד הוא החל להיות גבר בארץ׃,Hebrew
הוא היה גבר ציד לפני יהוה על כן יאמר כנמרד גבור ציד לפני יהוה׃,Hebrew
ותהי ראשית ממלכתו בבל וארך ואכד וכלנה בארץ שנער׃,Hebrew
מן הארץ ההוא יצא אשור ויבן את נינוה ואת רחבת עיר ואת כלח׃,Hebrew
ואת רסן בין נינוה ובין כלח הוא העיר הגדלה׃,Hebrew
ומצרים ילד את לודים ואת ענמים ואת להבים ואת נפתחים׃,Hebrew
ואת פתרסים ואת כסלחים אשר יצאו משם פלשתים ואת כפתרים׃,Hebrew
וכנען ילד את צידן בכרו ואת חת׃,Hebrew
ואת היבוסי ואת האמרי ואת הגרגשי׃,Hebrew
ואת החוי ואת הערקי ואת הסיני׃,Hebrew
ואת הארודי ואת הצמרי ואת החמתי ואחר נפצו משפחות הכנעני׃,Hebrew
ויהי גבול הכנעני מצידן באכה גררה עד עזה באכה סדמה ועמרה ואדמה וצבים עד לשע׃,Hebrew
אלה בני חם למשפחתם ללשנתם בארצתם בגויהם׃,Hebrew
ולשם ילד גם הוא אבי כל בני עבר אחי יפת הגדול׃,Hebrew
בני שם עילם ואשור וארפכשד ולוד וארם׃,Hebrew
ובני ארם עוץ וחול וגתר ומש׃,Hebrew
וארפכשד ילד את שלח ושלח ילד את עבר׃,Hebrew
ולעבר ילד שני בנים שם האחד פלג כי בימיו נפלגה הארץ ושם אחיו יקטן׃,Hebrew
ויקטן ילד את אלמודד ואת שלף ואת חצרמות ואת ירח׃,Hebrew
ואת הדורם ואת אוזל ואת דקלה׃,Hebrew
ואת עובל ואת אבימאל ואת שבא׃,Hebrew
ואת אופר ואת חוילה ואת יובב כל אלה בני יקטן׃,Hebrew
ויהי מושבם ממשא באכה ספרה הר הקדם׃,Hebrew
אלה בני שם למשפחתם ללשנתם בארצתם לגויהם׃,Hebrew
אלה משפחת בני נח לתולדתם בגויהם ומאלה נפרדו הגוים בארץ אחר המבול׃,Hebrew
ויהי כל הארץ שפה אחת ודברים אחדים׃,Hebrew
ויהי בנסעם מקדם וימצאו בקעה בארץ שנער וישבו שם׃,Hebrew
ויאמרו איש אל רעהו הבה נלבנה לבנים ונשרפה לשרפה ותהי להם הלבנה לאבן והחמר היה להם לחמר׃,Hebrew
ויאמרו הבה נבנה לנו עיר ומגדל וראשו בשמים ונעשה לנו שם פן נפוץ על פני כל הארץ׃,Hebrew
וירד יהוה לראת את העיר ואת המגדל אשר בנו בני האדם׃,Hebrew
ויאמר יהוה הן עם אחד ושפה אחת לכלם וזה החלם לעשות ועתה לא יבצר מהם כל אשר יזמו לעשות׃,Hebrew
הבה נרדה ונבלה שם שפתם אשר לא ישמעו איש שפת רעהו׃,Hebrew
ויפץ יהוה אתם משם על פני כל הארץ ויחדלו לבנת העיר׃,Hebrew
על כן קרא שמה בבל כי שם בלל יהוה שפת כל הארץ ומשם הפיצם יהוה על פני כל הארץ׃,Hebrew
אלה תולדת שם שם בן מאת שנה ויולד את ארפכשד שנתים אחר המבול׃,Hebrew
ויחי שם אחרי הולידו את ארפכשד חמש מאות שנה ויולד בנים ובנות׃,Hebrew
וארפכשד חי חמש ושלשים שנה ויולד את שלח׃,Hebrew
ויחי ארפכשד אחרי הולידו את שלח שלש שנים וארבע מאות שנה ויולד בנים ובנות׃,Hebrew
ושלח חי שלשים שנה ויולד את עבר׃,Hebrew
ויחי שלח אחרי הולידו את עבר שלש שנים וארבע מאות שנה ויולד בנים ובנות׃,Hebrew
ויחי עבר ארבע ושלשים שנה ויולד את פלג׃,Hebrew
ויחי עבר אחרי הולידו את פלג שלשים שנה וארבע מאות שנה ויולד בנים ובנות׃,Hebrew
ויחי פלג שלשים שנה ויולד את רעו׃,Hebrew
ויחי פלג אחרי הולידו את רעו תשע שנים ומאתים שנה ויולד בנים ובנות׃,Hebrew
ויחי רעו שתים ושלשים שנה ויולד את שרוג׃,Hebrew
ויחי רעו אחרי הולידו את שרוג שבע שנים ומאתים שנה ויולד בנים ובנות׃,Hebrew
ויחי שרוג שלשים שנה ויולד את נחור׃,Hebrew
ויחי שרוג אחרי הולידו את נחור מאתים שנה ויולד בנים ובנות׃,Hebrew
ויחי נחור תשע ועשרים שנה ויולד את תרח׃,Hebrew
ויחי נחור אחרי הולידו את תרח תשע עשרה שנה ומאת שנה ויולד בנים ובנות׃,Hebrew
ויחי תרח שבעים שנה ויולד את אברם את נחור ואת הרן׃,Hebrew
ואלה תולדת תרח תרח הוליד את אברם את נחור ואת הרן והרן הוליד את לוט׃,Hebrew
וימת הרן על פני תרח אביו בארץ מולדתו באור כשדים׃,Hebrew
ויקח אברם ונחור להם נשים שם אשת אברם שרי ושם אשת נחור מלכה בת הרן אבי מלכה ואבי יסכה׃,Hebrew
ותהי שרי עקרה אין לה ולד׃,Hebrew
ויקח תרח את אברם בנו ואת לוט בן הרן בן בנו ואת שרי כלתו אשת אברם בנו ויצאו אתם מאור כשדים ללכת ארצה כנען ויבאו עד חרן וישבו שם׃,Hebrew
ויהיו ימי תרח חמש שנים ומאתים שנה וימת תרח בחרן׃,Hebrew
ויאמר יהוה אל אברם לך לך מארצך וממולדתך ומבית אביך אל הארץ אשר אראך׃,Hebrew
ואעשך לגוי גדול ואברכך ואגדלה שמך והיה ברכה׃,Hebrew
ואברכה מברכיך ומקללך אאר ונברכו בך כל משפחת האדמה׃,Hebrew
וילך אברם כאשר דבר אליו יהוה וילך אתו לוט ואברם בן חמש שנים ושבעים שנה בצאתו מחרן׃,Hebrew
ויקח אברם את שרי אשתו ואת לוט בן אחיו ואת כל רכושם אשר רכשו ואת הנפש אשר עשו בחרן ויצאו ללכת ארצה כנען ויבאו ארצה כנען׃,Hebrew
ויעבר אברם בארץ עד מקום שכם עד אלון מורה והכנעני אז בארץ׃,Hebrew
וירא יהוה אל אברם ויאמר לזרעך אתן את הארץ הזאת ויבן שם מזבח ליהוה הנראה אליו׃,Hebrew
ויעתק משם ההרה מקדם לבית אל ויט אהלה בית אל מים והעי מקדם ויבן שם מזבח ליהוה ויקרא בשם יהוה׃,Hebrew
ויסע אברם הלוך ונסוע הנגבה׃,Hebrew
ויהי רעב בארץ וירד אברם מצרימה לגור שם כי כבד הרעב בארץ׃,Hebrew
ויהי כאשר הקריב לבוא מצרימה ויאמר אל שרי אשתו הנה נא ידעתי כי אשה יפת מראה את׃,Hebrew
והיה כי יראו אתך המצרים ואמרו אשתו זאת והרגו אתי ואתך יחיו׃,Hebrew
אמרי נא אחתי את למען ייטב לי בעבורך וחיתה נפשי בגללך׃,Hebrew
ויהי כבוא אברם מצרימה ויראו המצרים את האשה כי יפה הוא מאד׃,Hebrew
ויראו אתה שרי פרעה ויהללו אתה אל פרעה ותקח האשה בית פרעה׃,Hebrew
ולאברם היטיב בעבורה ויהי לו צאן ובקר וחמרים ועבדים ושפחת ואתנת וגמלים׃,Hebrew
וינגע יהוה את פרעה נגעים גדלים ואת ביתו על דבר שרי אשת אברם׃,Hebrew
ויקרא פרעה לאברם ויאמר מה זאת עשית לי למה לא הגדת לי כי אשתך הוא׃,Hebrew
למה אמרת אחתי הוא ואקח אתה לי לאשה ועתה הנה אשתך קח ולך׃,Hebrew
ויצו עליו פרעה אנשים וישלחו אתו ואת אשתו ואת כל אשר לו׃,Hebrew
ויעל אברם ממצרים הוא ואשתו וכל אשר לו ולוט עמו הנגבה׃,Hebrew
ואברם כבד מאד במקנה בכסף ובזהב׃,Hebrew
וילך למסעיו מנגב ועד בית אל עד המקום אשר היה שם אהלה בתחלה בין בית אל ובין העי׃,Hebrew
אל מקום המזבח אשר עשה שם בראשנה ויקרא שם אברם בשם יהוה׃,Hebrew
וגם ללוט ההלך את אברם היה צאן ובקר ואהלים׃,Hebrew
ולא נשא אתם הארץ לשבת יחדו כי היה רכושם רב ולא יכלו לשבת יחדו׃,Hebrew
ויהי ריב בין רעי מקנה אברם ובין רעי מקנה לוט והכנעני והפרזי אז ישב בארץ׃,Hebrew
ויאמר אברם אל לוט אל נא תהי מריבה ביני וביניך ובין רעי ובין רעיך כי אנשים אחים אנחנו׃,Hebrew
הלא כל הארץ לפניך הפרד נא מעלי אם השמאל ואימנה ואם הימין ואשמאילה׃,Hebrew
וישא לוט את עיניו וירא את כל ככר הירדן כי כלה משקה לפני שחת יהוה את סדם ואת עמרה כגן יהוה כארץ מצרים באכה צער׃,Hebrew
ויבחר לו לוט את כל ככר הירדן ויסע לוט מקדם ויפרדו איש מעל אחיו׃,Hebrew
אברם ישב בארץ כנען ולוט ישב בערי הככר ויאהל עד סדם׃,Hebrew
ואנשי סדם רעים וחטאים ליהוה מאד׃,Hebrew
ויהוה אמר אל אברם אחרי הפרד לוט מעמו שא נא עיניך וראה מן המקום אשר אתה שם צפנה ונגבה וקדמה וימה׃,Hebrew
כי את כל הארץ אשר אתה ראה לך אתננה ולזרעך עד עולם׃,Hebrew
ושמתי את זרעך כעפר הארץ אשר אם יוכל איש למנות את עפר הארץ גם זרעך ימנה׃,Hebrew
קום התהלך בארץ לארכה ולרחבה כי לך אתננה׃,Hebrew
ויאהל אברם ויבא וישב באלני ממרא אשר בחברון ויבן שם מזבח ליהוה׃,Hebrew
ויהי בימי אמרפל מלך שנער אריוך מלך אלסר כדרלעמר מלך עילם ותדעל מלך גוים׃,Hebrew
עשו מלחמה את ברע מלך סדם ואת ברשע מלך עמרה שנאב מלך אדמה ושמאבר מלך צביים ומלך בלע היא צער׃,Hebrew
כל אלה חברו אל עמק השדים הוא ים המלח׃,Hebrew
שתים עשרה שנה עבדו את כדרלעמר ושלש עשרה שנה מרדו׃,Hebrew
ובארבע עשרה שנה בא כדרלעמר והמלכים אשר אתו ויכו את רפאים בעשתרת קרנים ואת הזוזים בהם ואת האימים בשוה קריתים׃,Hebrew
ואת החרי בהררם שעיר עד איל פארן אשר על המדבר׃,Hebrew
וישבו ויבאו אל עין משפט הוא קדש ויכו את כל שדה העמלקי וגם את האמרי הישב בחצצן תמר׃,Hebrew
ויצא מלך סדם ומלך עמרה ומלך אדמה ומלך צביים ומלך בלע הוא צער ויערכו אתם מלחמה בעמק השדים׃,Hebrew
את כדרלעמר מלך עילם ותדעל מלך גוים ואמרפל מלך שנער ואריוך מלך אלסר ארבעה מלכים את החמשה׃,Hebrew
ועמק השדים בארת בארת חמר וינסו מלך סדם ועמרה ויפלו שמה והנשארים הרה נסו׃,Hebrew
ויקחו את כל רכש סדם ועמרה ואת כל אכלם וילכו׃,Hebrew
ויקחו את לוט ואת רכשו בן אחי אברם וילכו והוא ישב בסדם׃,Hebrew
ויבא הפליט ויגד לאברם העברי והוא שכן באלני ממרא האמרי אחי אשכל ואחי ענר והם בעלי ברית אברם׃,Hebrew
וישמע אברם כי נשבה אחיו וירק את חניכיו ילידי ביתו שמנה עשר ושלש מאות וירדף עד דן׃,Hebrew
ויחלק עליהם לילה הוא ועבדיו ויכם וירדפם עד חובה אשר משמאל לדמשק׃,Hebrew
וישב את כל הרכש וגם את לוט אחיו ורכשו השיב וגם את הנשים ואת העם׃,Hebrew
ויצא מלך סדם לקראתו אחרי שובו מהכות את כדר לעמר ואת המלכים אשר אתו אל עמק שוה הוא עמק המלך׃,Hebrew
ומלכי צדק מלך שלם הוציא לחם ויין והוא כהן לאל עליון׃,Hebrew
ויברכהו ויאמר ברוך אברם לאל עליון קנה שמים וארץ׃,Hebrew
וברוך אל עליון אשר מגן צריך בידך ויתן לו מעשר מכל׃,Hebrew
ויאמר מלך סדם אל אברם תן לי הנפש והרכש קח לך׃,Hebrew
ויאמר אברם אל מלך סדם הרימתי ידי אל יהוה אל עליון קנה שמים וארץ׃,Hebrew
אם מחוט ועד שרוך נעל ואם אקח מכל אשר לך ולא תאמר אני העשרתי את אברם׃,Hebrew
בלעדי רק אשר אכלו הנערים וחלק האנשים אשר הלכו אתי ענר אשכל וממרא הם יקחו חלקם׃,Hebrew
אחר הדברים האלה היה דבר יהוה אל אברם במחזה לאמר אל תירא אברם אנכי מגן לך שכרך הרבה מאד׃,Hebrew
ויאמר אברם אדני יהוה מה תתן לי ואנכי הולך ערירי ובן משק ביתי הוא דמשק אליעזר׃,Hebrew
ויאמר אברם הן לי לא נתתה זרע והנה בן ביתי יורש אתי׃,Hebrew
והנה דבר יהוה אליו לאמר לא יירשך זה כי אם אשר יצא ממעיך הוא יירשך׃,Hebrew
ויוצא אתו החוצה ויאמר הבט נא השמימה וספר הכוכבים אם תוכל לספר אתם ויאמר לו כה יהיה זרעך׃,Hebrew
והאמן ביהוה ויחשבה לו צדקה׃,Hebrew
ויאמר אליו אני יהוה אשר הוצאתיך מאור כשדים לתת לך את הארץ הזאת לרשתה׃,Hebrew
ויאמר אדני יהוה במה אדע כי אירשנה׃,Hebrew
ויאמר אליו קחה לי עגלה משלשת ועז משלשת ואיל משלש ותר וגוזל׃,Hebrew
ויקח לו את כל אלה ויבתר אתם בתוך ויתן איש בתרו לקראת רעהו ואת הצפר לא בתר׃,Hebrew
וירד העיט על הפגרים וישב אתם אברם׃,Hebrew
ויהי השמש לבוא ותרדמה נפלה על אברם והנה אימה חשכה גדלה נפלת עליו׃,Hebrew
ויאמר לאברם ידע תדע כי גר יהיה זרעך בארץ לא להם ועבדום וענו אתם ארבע מאות שנה׃,Hebrew
וגם את הגוי אשר יעבדו דן אנכי ואחרי כן יצאו ברכש גדול׃,Hebrew
ואתה תבוא אל אבתיך בשלום תקבר בשיבה טובה׃,Hebrew
ודור רביעי ישובו הנה כי לא שלם עון האמרי עד הנה׃,Hebrew
ויהי השמש באה ועלטה היה והנה תנור עשן ולפיד אש אשר עבר בין הגזרים האלה׃,Hebrew
ביום ההוא כרת יהוה את אברם ברית לאמר לזרעך נתתי את הארץ הזאת מנהר מצרים עד הנהר הגדל נהר פרת׃,Hebrew
את הקיני ואת הקנזי ואת הקדמני׃,Hebrew
ואת החתי ואת הפרזי ואת הרפאים׃,Hebrew
ואת האמרי ואת הכנעני ואת הגרגשי ואת היבוסי׃,Hebrew
ושרי אשת אברם לא ילדה לו ולה שפחה מצרית ושמה הגר׃,Hebrew
ותאמר שרי אל אברם הנה נא עצרני יהוה מלדת בא נא אל שפחתי אולי אבנה ממנה וישמע אברם לקול שרי׃,Hebrew
ותקח שרי אשת אברם את הגר המצרית שפחתה מקץ עשר שנים לשבת אברם בארץ כנען ותתן אתה לאברם אישה לו לאשה׃,Hebrew
ויבא אל הגר ותהר ותרא כי הרתה ותקל גברתה בעיניה׃,Hebrew
ותאמר שרי אל אברם חמסי עליך אנכי נתתי שפחתי בחיקך ותרא כי הרתה ואקל בעיניה ישפט יהוה ביני וביניך׃,Hebrew
ויאמר אברם אל שרי הנה שפחתך בידך עשי לה הטוב בעיניך ותענה שרי ותברח מפניה׃,Hebrew
וימצאה מלאך יהוה על עין המים במדבר על העין בדרך שור׃,Hebrew
ויאמר הגר שפחת שרי אי מזה באת ואנה תלכי ותאמר מפני שרי גברתי אנכי ברחת׃,Hebrew
ויאמר לה מלאך יהוה שובי אל גברתך והתעני תחת ידיה׃,Hebrew
ויאמר לה מלאך יהוה הרבה ארבה את זרעך ולא יספר מרב׃,Hebrew
ויאמר לה מלאך יהוה הנך הרה וילדת בן וקראת שמו ישמעאל כי שמע יהוה אל עניך׃,Hebrew
והוא יהיה פרא אדם ידו בכל ויד כל בו ועל פני כל אחיו ישכן׃,Hebrew
ותקרא שם יהוה הדבר אליה אתה אל ראי כי אמרה הגם הלם ראיתי אחרי ראי׃,Hebrew
על כן קרא לבאר באר לחי ראי הנה בין קדש ובין ברד׃,Hebrew
ותלד הגר לאברם בן ויקרא אברם שם בנו אשר ילדה הגר ישמעאל׃,Hebrew
ואברם בן שמנים שנה ושש שנים בלדת הגר את ישמעאל לאברם׃,Hebrew
ויהי אברם בן תשעים שנה ותשע שנים וירא יהוה אל אברם ויאמר אליו אני אל שדי התהלך לפני והיה תמים׃,Hebrew
ואתנה בריתי ביני ובינך וארבה אותך במאד מאד׃,Hebrew
ויפל אברם על פניו וידבר אתו אלהים לאמר׃,Hebrew
אני הנה בריתי אתך והיית לאב המון גוים׃,Hebrew
ולא יקרא עוד את שמך אברם והיה שמך אברהם כי אב המון גוים נתתיך׃,Hebrew
והפרתי אתך במאד מאד ונתתיך לגוים ומלכים ממך יצאו׃,Hebrew
והקמתי את בריתי ביני ובינך ובין זרעך אחריך לדרתם לברית עולם להיות לך לאלהים ולזרעך אחריך׃,Hebrew
ונתתי לך ולזרעך אחריך את ארץ מגריך את כל ארץ כנען לאחזת עולם והייתי להם לאלהים׃,Hebrew
ויאמר אלהים אל אברהם ואתה את בריתי תשמר אתה וזרעך אחריך לדרתם׃,Hebrew
זאת בריתי אשר תשמרו ביני וביניכם ובין זרעך אחריך המול לכם כל זכר׃,Hebrew
ונמלתם את בשר ערלתכם והיה לאות ברית ביני וביניכם׃,Hebrew
ובן שמנת ימים ימול לכם כל זכר לדרתיכם יליד בית ומקנת כסף מכל בן נכר אשר לא מזרעך הוא׃,Hebrew
המול ימול יליד ביתך ומקנת כספך והיתה בריתי בבשרכם לברית עולם׃,Hebrew
וערל זכר אשר לא ימול את בשר ערלתו ונכרתה הנפש ההוא מעמיה את בריתי הפר׃,Hebrew
ויאמר אלהים אל אברהם שרי אשתך לא תקרא את שמה שרי כי שרה שמה׃,Hebrew
וברכתי אתה וגם נתתי ממנה לך בן וברכתיה והיתה לגוים מלכי עמים ממנה יהיו׃,Hebrew
ויפל אברהם על פניו ויצחק ויאמר בלבו הלבן מאה שנה יולד ואם שרה הבת תשעים שנה תלד׃,Hebrew
ויאמר אברהם אל האלהים לו ישמעאל יחיה לפניך׃,Hebrew
ויאמר אלהים אבל שרה אשתך ילדת לך בן וקראת את שמו יצחק והקמתי את בריתי אתו לברית עולם לזרעו אחריו׃,Hebrew
ולישמעאל שמעתיך הנה ברכתי אתו והפריתי אתו והרביתי אתו במאד מאד שנים עשר נשיאם יוליד ונתתיו לגוי גדול׃,Hebrew
ואת בריתי אקים את יצחק אשר תלד לך שרה למועד הזה בשנה האחרת׃,Hebrew
ויכל לדבר אתו ויעל אלהים מעל אברהם׃,Hebrew
ויקח אברהם את ישמעאל בנו ואת כל ילידי ביתו ואת כל מקנת כספו כל זכר באנשי בית אברהם וימל את בשר ערלתם בעצם היום הזה כאשר דבר אתו אלהים׃,Hebrew
ואברהם בן תשעים ותשע שנה בהמלו בשר ערלתו׃,Hebrew
וישמעאל בנו בן שלש עשרה שנה בהמלו את בשר ערלתו׃,Hebrew
בעצם היום הזה נמול אברהם וישמעאל בנו׃,Hebrew
וכל אנשי ביתו יליד בית ומקנת כסף מאת בן נכר נמלו אתו׃,Hebrew
וירא אליו יהוה באלני ממרא והוא ישב פתח האהל כחם היום׃,Hebrew
וישא עיניו וירא והנה שלשה אנשים נצבים עליו וירא וירץ לקראתם מפתח האהל וישתחו ארצה׃,Hebrew
ויאמר אדני אם נא מצאתי חן בעיניך אל נא תעבר מעל עבדך׃,Hebrew
יקח נא מעט מים ורחצו רגליכם והשענו תחת העץ׃,Hebrew
ואקחה פת לחם וסעדו לבכם אחר תעברו כי על כן עברתם על עבדכם ויאמרו כן תעשה כאשר דברת׃,Hebrew
וימהר אברהם האהלה אל שרה ויאמר מהרי שלש סאים קמח סלת לושי ועשי עגות׃,Hebrew
ואל הבקר רץ אברהם ויקח בן בקר רך וטוב ויתן אל הנער וימהר לעשות אתו׃,Hebrew
ויקח חמאה וחלב ובן הבקר אשר עשה ויתן לפניהם והוא עמד עליהם תחת העץ ויאכלו׃,Hebrew
ויאמרו אליו איה שרה אשתך ויאמר הנה באהל׃,Hebrew
ויאמר שוב אשוב אליך כעת חיה והנה בן לשרה אשתך ושרה שמעת פתח האהל והוא אחריו׃,Hebrew
ואברהם ושרה זקנים באים בימים חדל להיות לשרה ארח כנשים׃,Hebrew
ותצחק שרה בקרבה לאמר אחרי בלתי היתה לי עדנה ואדני זקן׃,Hebrew
ויאמר יהוה אל אברהם למה זה צחקה שרה לאמר האף אמנם אלד ואני זקנתי׃,Hebrew
היפלא מיהוה דבר למועד אשוב אליך כעת חיה ולשרה בן׃,Hebrew
ותכחש שרה לאמר לא צחקתי כי יראה ויאמר לא כי צחקת׃,Hebrew
ויקמו משם האנשים וישקפו על פני סדם ואברהם הלך עמם לשלחם׃,Hebrew
ויהוה אמר המכסה אני מאברהם אשר אני עשה׃,Hebrew
ואברהם היו יהיה לגוי גדול ועצום ונברכו בו כל גויי הארץ׃,Hebrew
כי ידעתיו למען אשר יצוה את בניו ואת ביתו אחריו ושמרו דרך יהוה לעשות צדקה ומשפט למען הביא יהוה על אברהם את אשר דבר עליו׃,Hebrew
ויאמר יהוה זעקת סדם ועמרה כי רבה וחטאתם כי כבדה מאד׃,Hebrew
ארדה נא ואראה הכצעקתה הבאה אלי עשו כלה ואם לא אדעה׃,Hebrew
ויפנו משם האנשים וילכו סדמה ואברהם עודנו עמד לפני יהוה׃,Hebrew
ויגש אברהם ויאמר האף תספה צדיק עם רשע׃,Hebrew
אולי יש חמשים צדיקם בתוך העיר האף תספה ולא תשא למקום למען חמשים הצדיקם אשר בקרבה׃,Hebrew
חללה לך מעשת כדבר הזה להמית צדיק עם רשע והיה כצדיק כרשע חללה לך השפט כל הארץ לא יעשה משפט׃,Hebrew
ויאמר יהוה אם אמצא בסדם חמשים צדיקם בתוך העיר ונשאתי לכל המקום בעבורם׃,Hebrew
ויען אברהם ויאמר הנה נא הואלתי לדבר אל אדני ואנכי עפר ואפר׃,Hebrew
אולי יחסרון חמשים הצדיקם חמשה התשחית בחמשה את כל העיר ויאמר לא אשחית אם אמצא שם ארבעים וחמשה׃,Hebrew
ויסף עוד לדבר אליו ויאמר אולי ימצאון שם ארבעים ויאמר לא אעשה בעבור הארבעים׃,Hebrew
ויאמר אל נא יחר לאדני ואדברה אולי ימצאון שם שלשים ויאמר לא אעשה אם אמצא שם שלשים׃,Hebrew
ויאמר הנה נא הואלתי לדבר אל אדני אולי ימצאון שם עשרים ויאמר לא אשחית בעבור העשרים׃,Hebrew
ויאמר אל נא יחר לאדני ואדברה אך הפעם אולי ימצאון שם עשרה ויאמר לא אשחית בעבור העשרה׃,Hebrew
וילך יהוה כאשר כלה לדבר אל אברהם ואברהם שב למקמו׃,Hebrew
ויבאו שני המלאכים סדמה בערב ולוט ישב בשער סדם וירא לוט ויקם לקראתם וישתחו אפים ארצה׃,Hebrew
ויאמר הנה נא אדני סורו נא אל בית עבדכם ולינו ורחצו רגליכם והשכמתם והלכתם לדרככם ויאמרו לא כי ברחוב נלין׃,Hebrew
ויפצר בם מאד ויסרו אליו ויבאו אל ביתו ויעש להם משתה ומצות אפה ויאכלו׃,Hebrew
טרם ישכבו ואנשי העיר אנשי סדם נסבו על הבית מנער ועד זקן כל העם מקצה׃,Hebrew
ויקראו אל לוט ויאמרו לו איה האנשים אשר באו אליך הלילה הוציאם אלינו ונדעה אתם׃,Hebrew
ויצא אלהם לוט הפתחה והדלת סגר אחריו׃,Hebrew
ויאמר אל נא אחי תרעו׃,Hebrew
הנה נא לי שתי בנות אשר לא ידעו איש אוציאה נא אתהן אליכם ועשו להן כטוב בעיניכם רק לאנשים האל אל תעשו דבר כי על כן באו בצל קרתי׃,Hebrew
ויאמרו גש הלאה ויאמרו האחד בא לגור וישפט שפוט עתה נרע לך מהם ויפצרו באיש בלוט מאד ויגשו לשבר הדלת׃,Hebrew
וישלחו האנשים את ידם ויביאו את לוט אליהם הביתה ואת הדלת סגרו׃,Hebrew
ואת האנשים אשר פתח הבית הכו בסנורים מקטן ועד גדול וילאו למצא הפתח׃,Hebrew
ויאמרו האנשים אל לוט עד מי לך פה חתן ובניך ובנתיך וכל אשר לך בעיר הוצא מן המקום׃,Hebrew
כי משחתים אנחנו את המקום הזה כי גדלה צעקתם את פני יהוה וישלחנו יהוה לשחתה׃,Hebrew
ויצא לוט וידבר אל חתניו לקחי בנתיו ויאמר קומו צאו מן המקום הזה כי משחית יהוה את העיר ויהי כמצחק בעיני חתניו׃,Hebrew
וכמו השחר עלה ויאיצו המלאכים בלוט לאמר קום קח את אשתך ואת שתי בנתיך הנמצאת פן תספה בעון העיר׃,Hebrew
ויתמהמה ויחזקו האנשים בידו וביד אשתו וביד שתי בנתיו בחמלת יהוה עליו ויצאהו וינחהו מחוץ לעיר׃,Hebrew
ויהי כהוציאם אתם החוצה ויאמר המלט על נפשך אל תביט אחריך ואל תעמד בכל הככר ההרה המלט פן תספה׃,Hebrew
ויאמר לוט אלהם אל נא אדני׃,Hebrew
הנה נא מצא עבדך חן בעיניך ותגדל חסדך אשר עשית עמדי להחיות את נפשי ואנכי לא אוכל להמלט ההרה פן תדבקני הרעה ומתי׃,Hebrew
הנה נא העיר הזאת קרבה לנוס שמה והיא מצער אמלטה נא שמה הלא מצער הוא ותחי נפשי׃,Hebrew
ויאמר אליו הנה נשאתי פניך גם לדבר הזה לבלתי הפכי את העיר אשר דברת׃,Hebrew
מהר המלט שמה כי לא אוכל לעשות דבר עד באך שמה על כן קרא שם העיר צוער׃,Hebrew
השמש יצא על הארץ ולוט בא צערה׃,Hebrew
ויהוה המטיר על סדם ועל עמרה גפרית ואש מאת יהוה מן השמים׃,Hebrew
ויהפך את הערים האל ואת כל הככר ואת כל ישבי הערים וצמח האדמה׃,Hebrew
ותבט אשתו מאחריו ותהי נציב מלח׃,Hebrew
וישכם אברהם בבקר אל המקום אשר עמד שם את פני יהוה׃,Hebrew
וישקף על פני סדם ועמרה ועל כל פני ארץ הככר וירא והנה עלה קיטר הארץ כקיטר הכבשן׃,Hebrew
ויהי בשחת אלהים את ערי הככר ויזכר אלהים את אברהם וישלח את לוט מתוך ההפכה בהפך את הערים אשר ישב בהן לוט׃,Hebrew
ויעל לוט מצוער וישב בהר ושתי בנתיו עמו כי ירא לשבת בצוער וישב במערה הוא ושתי בנתיו׃,Hebrew
ותאמר הבכירה אל הצעירה אבינו זקן ואיש אין בארץ לבוא עלינו כדרך כל הארץ׃,Hebrew
לכה נשקה את אבינו יין ונשכבה עמו ונחיה מאבינו זרע׃,Hebrew
ותשקין את אביהן יין בלילה הוא ותבא הבכירה ותשכב את אביה ולא ידע בשכבה ובקומה׃,Hebrew
ויהי ממחרת ותאמר הבכירה אל הצעירה הן שכבתי אמש את אבי נשקנו יין גם הלילה ובאי שכבי עמו ונחיה מאבינו זרע׃,Hebrew
ותשקין גם בלילה ההוא את אביהן יין ותקם הצעירה ותשכב עמו ולא ידע בשכבה ובקמה׃,Hebrew
ותהרין שתי בנות לוט מאביהן׃,Hebrew
ותלד הבכירה בן ותקרא שמו מואב הוא אבי מואב עד היום׃,Hebrew
והצעירה גם הוא ילדה בן ותקרא שמו בן עמי הוא אבי בני עמון עד היום׃,Hebrew
ויסע משם אברהם ארצה הנגב וישב בין קדש ובין שור ויגר בגרר׃,Hebrew
ויאמר אברהם אל שרה אשתו אחתי הוא וישלח אבימלך מלך גרר ויקח את שרה׃,Hebrew
ויבא אלהים אל אבימלך בחלום הלילה ויאמר לו הנך מת על האשה אשר לקחת והוא בעלת בעל׃,Hebrew
ואבימלך לא קרב אליה ויאמר אדני הגוי גם צדיק תהרג׃,Hebrew
הלא הוא אמר לי אחתי הוא והיא גם הוא אמרה אחי הוא בתם לבבי ובנקין כפי עשיתי זאת׃,Hebrew
ויאמר אליו האלהים בחלם גם אנכי ידעתי כי בתם לבבך עשית זאת ואחשך גם אנכי אותך מחטו לי על כן לא נתתיך לנגע אליה׃,Hebrew
ועתה השב אשת האיש כי נביא הוא ויתפלל בעדך וחיה ואם אינך משיב דע כי מות תמות אתה וכל אשר לך׃,Hebrew
וישכם אבימלך בבקר ויקרא לכל עבדיו וידבר את כל הדברים האלה באזניהם וייראו האנשים מאד׃,Hebrew
ויקרא אבימלך לאברהם ויאמר לו מה עשית לנו ומה חטאתי לך כי הבאת עלי ועל ממלכתי חטאה גדלה מעשים אשר לא יעשו עשית עמדי׃,Hebrew
ויאמר אבימלך אל אברהם מה ראית כי עשית את הדבר הזה׃,Hebrew
ויאמר אברהם כי אמרתי רק אין יראת אלהים במקום הזה והרגוני על דבר אשתי׃,Hebrew
וגם אמנה אחתי בת אבי הוא אך לא בת אמי ותהי לי לאשה׃,Hebrew
ויהי כאשר התעו אתי אלהים מבית אבי ואמר לה זה חסדך אשר תעשי עמדי אל כל המקום אשר נבוא שמה אמרי לי אחי הוא׃,Hebrew
ויקח אבימלך צאן ובקר ועבדים ושפחת ויתן לאברהם וישב לו את שרה אשתו׃,Hebrew
ויאמר אבימלך הנה ארצי לפניך בטוב בעיניך שב׃,Hebrew
ולשרה אמר הנה נתתי אלף כסף לאחיך הנה הוא לך כסות עינים לכל אשר אתך ואת כל ונכחת׃,Hebrew
ויתפלל אברהם אל האלהים וירפא אלהים את אבימלך ואת אשתו ואמהתיו וילדו׃,Hebrew
כי עצר עצר יהוה בעד כל רחם לבית אבימלך על דבר שרה אשת אברהם׃,Hebrew
ויהוה פקד את שרה כאשר אמר ויעש יהוה לשרה כאשר דבר׃,Hebrew
ותהר ותלד שרה לאברהם בן לזקניו למועד אשר דבר אתו אלהים׃,Hebrew
ויקרא אברהם את שם בנו הנולד לו אשר ילדה לו שרה יצחק׃,Hebrew
וימל אברהם את יצחק בנו בן שמנת ימים כאשר צוה אתו אלהים׃,Hebrew
ואברהם בן מאת שנה בהולד לו את יצחק בנו׃,Hebrew
ותאמר שרה צחק עשה לי אלהים כל השמע יצחק לי׃,Hebrew
ותאמר מי מלל לאברהם היניקה בנים שרה כי ילדתי בן לזקניו׃,Hebrew
ויגדל הילד ויגמל ויעש אברהם משתה גדול ביום הגמל את יצחק׃,Hebrew
ותרא שרה את בן הגר המצרית אשר ילדה לאברהם מצחק׃,Hebrew
ותאמר לאברהם גרש האמה הזאת ואת בנה כי לא יירש בן האמה הזאת עם בני עם יצחק׃,Hebrew
וירע הדבר מאד בעיני אברהם על אודת בנו׃,Hebrew
ויאמר אלהים אל אברהם אל ירע בעיניך על הנער ועל אמתך כל אשר תאמר אליך שרה שמע בקלה כי ביצחק יקרא לך זרע׃,Hebrew
וגם את בן האמה לגוי אשימנו כי זרעך הוא׃,Hebrew
וישכם אברהם בבקר ויקח לחם וחמת מים ויתן אל הגר שם על שכמה ואת הילד וישלחה ותלך ותתע במדבר באר שבע׃,Hebrew
ויכלו המים מן החמת ותשלך את הילד תחת אחד השיחם׃,Hebrew
ותלך ותשב לה מנגד הרחק כמטחוי קשת כי אמרה אל אראה במות הילד ותשב מנגד ותשא את קלה ותבך׃,Hebrew
וישמע אלהים את קול הנער ויקרא מלאך אלהים אל הגר מן השמים ויאמר לה מה לך הגר אל תיראי כי שמע אלהים אל קול הנער באשר הוא שם׃,Hebrew
קומי שאי את הנער והחזיקי את ידך בו כי לגוי גדול אשימנו׃,Hebrew
ויפקח אלהים את עיניה ותרא באר מים ותלך ותמלא את החמת מים ותשק את הנער׃,Hebrew
ויהי אלהים את הנער ויגדל וישב במדבר ויהי רבה קשת׃,Hebrew
וישב במדבר פארן ותקח לו אמו אשה מארץ מצרים׃,Hebrew
ויהי בעת ההוא ויאמר אבימלך ופיכל שר צבאו אל אברהם לאמר אלהים עמך בכל אשר אתה עשה׃,Hebrew
ועתה השבעה לי באלהים הנה אם תשקר לי ולניני ולנכדי כחסד אשר עשיתי עמך תעשה עמדי ועם הארץ אשר גרתה בה׃,Hebrew
ויאמר אברהם אנכי אשבע׃,Hebrew
והוכח אברהם את אבימלך על אדות באר המים אשר גזלו עבדי אבימלך׃,Hebrew
ויאמר אבימלך לא ידעתי מי עשה את הדבר הזה וגם אתה לא הגדת לי וגם אנכי לא שמעתי בלתי היום׃,Hebrew
ויקח אברהם צאן ובקר ויתן לאבימלך ויכרתו שניהם ברית׃,Hebrew
ויצב אברהם את שבע כבשת הצאן לבדהן׃,Hebrew
ויאמר אבימלך אל אברהם מה הנה שבע כבשת האלה אשר הצבת לבדנה׃,Hebrew
ויאמר כי את שבע כבשת תקח מידי בעבור תהיה לי לעדה כי חפרתי את הבאר הזאת׃,Hebrew
על כן קרא למקום ההוא באר שבע כי שם נשבעו שניהם׃,Hebrew
ויכרתו ברית בבאר שבע ויקם אבימלך ופיכל שר צבאו וישבו אל ארץ פלשתים׃,Hebrew
ויטע אשל בבאר שבע ויקרא שם בשם יהוה אל עולם׃,Hebrew
ויגר אברהם בארץ פלשתים ימים רבים׃,Hebrew
ויהי אחר הדברים האלה והאלהים נסה את אברהם ויאמר אליו אברהם ויאמר הנני׃,Hebrew
ויאמר קח נא את בנך את יחידך אשר אהבת את יצחק ולך לך אל ארץ המריה והעלהו שם לעלה על אחד ההרים אשר אמר אליך׃,Hebrew
וישכם אברהם בבקר ויחבש את חמרו ויקח את שני נעריו אתו ואת יצחק בנו ויבקע עצי עלה ויקם וילך אל המקום אשר אמר לו האלהים׃,Hebrew
ביום השלישי וישא אברהם את עיניו וירא את המקום מרחק׃,Hebrew
ויאמר אברהם אל נעריו שבו לכם פה עם החמור ואני והנער נלכה עד כה ונשתחוה ונשובה אליכם׃,Hebrew
ויקח אברהם את עצי העלה וישם על יצחק בנו ויקח בידו את האש ואת המאכלת וילכו שניהם יחדו׃,Hebrew
ויאמר יצחק אל אברהם אביו ויאמר אבי ויאמר הנני בני ויאמר הנה האש והעצים ואיה השה לעלה׃,Hebrew
ויאמר אברהם אלהים יראה לו השה לעלה בני וילכו שניהם יחדו׃,Hebrew
ויבאו אל המקום אשר אמר לו האלהים ויבן שם אברהם את המזבח ויערך את העצים ויעקד את יצחק בנו וישם אתו על המזבח ממעל לעצים׃,Hebrew
וישלח אברהם את ידו ויקח את המאכלת לשחט את בנו׃,Hebrew
ויקרא אליו מלאך יהוה מן השמים ויאמר אברהם אברהם ויאמר הנני׃,Hebrew
ויאמר אל תשלח ידך אל הנער ואל תעש לו מאומה כי עתה ידעתי כי ירא אלהים אתה ולא חשכת את בנך את יחידך ממני׃,Hebrew
וישא אברהם את עיניו וירא והנה איל אחר נאחז בסבך בקרניו וילך אברהם ויקח את האיל ויעלהו לעלה תחת בנו׃,Hebrew
ויקרא אברהם שם המקום ההוא יהוה יראה אשר יאמר היום בהר יהוה יראה׃,Hebrew
ויקרא מלאך יהוה אל אברהם שנית מן השמים׃,Hebrew
ויאמר בי נשבעתי נאם יהוה כי יען אשר עשית את הדבר הזה ולא חשכת את בנך את יחידך׃,Hebrew
כי ברך אברכך והרבה ארבה את זרעך ככוכבי השמים וכחול אשר על שפת הים וירש זרעך את שער איביו׃,Hebrew
והתברכו בזרעך כל גויי הארץ עקב אשר שמעת בקלי׃,Hebrew
וישב אברהם אל נעריו ויקמו וילכו יחדו אל באר שבע וישב אברהם בבאר שבע׃,Hebrew
ויהי אחרי הדברים האלה ויגד לאברהם לאמר הנה ילדה מלכה גם הוא בנים לנחור אחיך׃,Hebrew
את עוץ בכרו ואת בוז אחיו ואת קמואל אבי ארם׃,Hebrew
ואת כשד ואת חזו ואת פלדש ואת ידלף ואת בתואל׃,Hebrew
ובתואל ילד את רבקה שמנה אלה ילדה מלכה לנחור אחי אברהם׃,Hebrew
ופילגשו ושמה ראומה ותלד גם הוא את טבח ואת גחם ואת תחש ואת מעכה׃,Hebrew
ויהיו חיי שרה מאה שנה ועשרים שנה ושבע שנים שני חיי שרה׃,Hebrew
ותמת שרה בקרית ארבע הוא חברון בארץ כנען ויבא אברהם לספד לשרה ולבכתה׃,Hebrew
ויקם אברהם מעל פני מתו וידבר אל בני חת לאמר׃,Hebrew
גר ותושב אנכי עמכם תנו לי אחזת קבר עמכם ואקברה מתי מלפני׃,Hebrew
ויענו בני חת את אברהם לאמר לו׃,Hebrew
שמענו אדני נשיא אלהים אתה בתוכנו במבחר קברינו קבר את מתך איש ממנו את קברו לא יכלה ממך מקבר מתך׃,Hebrew
ויקם אברהם וישתחו לעם הארץ לבני חת׃,Hebrew
וידבר אתם לאמר אם יש את נפשכם לקבר את מתי מלפני שמעוני ופגעו לי בעפרון בן צחר׃,Hebrew
ויתן לי את מערת המכפלה אשר לו אשר בקצה שדהו בכסף מלא יתננה לי בתוככם לאחזת קבר׃,Hebrew
ועפרון ישב בתוך בני חת ויען עפרון החתי את אברהם באזני בני חת לכל באי שער עירו לאמר׃,Hebrew
לא אדני שמעני השדה נתתי לך והמערה אשר בו לך נתתיה לעיני בני עמי נתתיה לך קבר מתך׃,Hebrew
וישתחו אברהם לפני עם הארץ׃,Hebrew
וידבר אל עפרון באזני עם הארץ לאמר אך אם אתה לו שמעני נתתי כסף השדה קח ממני ואקברה את מתי שמה׃,Hebrew
ויען עפרון את אברהם לאמר לו׃,Hebrew
אדני שמעני ארץ ארבע מאת שקל כסף ביני ובינך מה הוא ואת מתך קבר׃,Hebrew
וישמע אברהם אל עפרון וישקל אברהם לעפרן את הכסף אשר דבר באזני בני חת ארבע מאות שקל כסף עבר לסחר׃,Hebrew
ויקם שדה עפרון אשר במכפלה אשר לפני ממרא השדה והמערה אשר בו וכל העץ אשר בשדה אשר בכל גבלו סביב׃,Hebrew
לאברהם למקנה לעיני בני חת בכל באי שער עירו׃,Hebrew
ואחרי כן קבר אברהם את שרה אשתו אל מערת שדה המכפלה על פני ממרא הוא חברון בארץ כנען׃,Hebrew
ויקם השדה והמערה אשר בו לאברהם לאחזת קבר מאת בני חת׃,Hebrew
ואברהם זקן בא בימים ויהוה ברך את אברהם בכל׃,Hebrew
ויאמר אברהם אל עבדו זקן ביתו המשל בכל אשר לו שים נא ידך תחת ירכי׃,Hebrew
ואשביעך ביהוה אלהי השמים ואלהי הארץ אשר לא תקח אשה לבני מבנות הכנעני אשר אנכי יושב בקרבו׃,Hebrew
כי אל ארצי ואל מולדתי תלך ולקחת אשה לבני ליצחק׃,Hebrew
ויאמר אליו העבד אולי לא תאבה האשה ללכת אחרי אל הארץ הזאת ההשב אשיב את בנך אל הארץ אשר יצאת משם׃,Hebrew
ויאמר אליו אברהם השמר לך פן תשיב את בני שמה׃,Hebrew
יהוה אלהי השמים אשר לקחני מבית אבי ומארץ מולדתי ואשר דבר לי ואשר נשבע לי לאמר לזרעך אתן את הארץ הזאת הוא ישלח מלאכו לפניך ולקחת אשה לבני משם׃,Hebrew
ואם לא תאבה האשה ללכת אחריך ונקית משבעתי זאת רק את בני לא תשב שמה׃,Hebrew
וישם העבד את ידו תחת ירך אברהם אדניו וישבע לו על הדבר הזה׃,Hebrew
ויקח העבד עשרה גמלים מגמלי אדניו וילך וכל טוב אדניו בידו ויקם וילך אל ארם נהרים אל עיר נחור׃,Hebrew
ויברך הגמלים מחוץ לעיר אל באר המים לעת ערב לעת צאת השאבת׃,Hebrew
ויאמר יהוה אלהי אדני אברהם הקרה נא לפני היום ועשה חסד עם אדני אברהם׃,Hebrew
הנה אנכי נצב על עין המים ובנות אנשי העיר יצאת לשאב מים׃,Hebrew
והיה הנער אשר אמר אליה הטי נא כדך ואשתה ואמרה שתה וגם גמליך אשקה אתה הכחת לעבדך ליצחק ובה אדע כי עשית חסד עם אדני׃,Hebrew
ויהי הוא טרם כלה לדבר והנה רבקה יצאת אשר ילדה לבתואל בן מלכה אשת נחור אחי אברהם וכדה על שכמה׃,Hebrew
והנער טבת מראה מאד בתולה ואיש לא ידעה ותרד העינה ותמלא כדה ותעל׃,Hebrew
וירץ העבד לקראתה ויאמר הגמיאיני נא מעט מים מכדך׃,Hebrew
ותאמר שתה אדני ותמהר ותרד כדה על ידה ותשקהו׃,Hebrew
ותכל להשקתו ותאמר גם לגמליך אשאב עד אם כלו לשתת׃,Hebrew
ותמהר ותער כדה אל השקת ותרץ עוד אל הבאר לשאב ותשאב לכל גמליו׃,Hebrew
והאיש משתאה לה מחריש לדעת ההצליח יהוה דרכו אם לא׃,Hebrew
ויהי כאשר כלו הגמלים לשתות ויקח האיש נזם זהב בקע משקלו ושני צמידים על ידיה עשרה זהב משקלם׃,Hebrew
ויאמר בת מי את הגידי נא לי היש בית אביך מקום לנו ללין׃,Hebrew
ותאמר אליו בת בתואל אנכי בן מלכה אשר ילדה לנחור׃,Hebrew
ותאמר אליו גם תבן גם מספוא רב עמנו גם מקום ללון׃,Hebrew
ויקד האיש וישתחו ליהוה׃,Hebrew
ויאמר ברוך יהוה אלהי אדני אברהם אשר לא עזב חסדו ואמתו מעם אדני אנכי בדרך נחני יהוה בית אחי אדני׃,Hebrew
ותרץ הנער ותגד לבית אמה כדברים האלה׃,Hebrew
ולרבקה אח ושמו לבן וירץ לבן אל האיש החוצה אל העין׃,Hebrew
ויהי כראת את הנזם ואת הצמדים על ידי אחתו וכשמעו את דברי רבקה אחתו לאמר כה דבר אלי האיש ויבא אל האיש והנה עמד על הגמלים על העין׃,Hebrew
ויאמר בוא ברוך יהוה למה תעמד בחוץ ואנכי פניתי הבית ומקום לגמלים׃,Hebrew
ויבא האיש הביתה ויפתח הגמלים ויתן תבן ומספוא לגמלים ומים לרחץ רגליו ורגלי האנשים אשר אתו׃,Hebrew
ויישם לפניו לאכל ויאמר לא אכל עד אם דברתי דברי ויאמר דבר׃,Hebrew
ויאמר עבד אברהם אנכי׃,Hebrew
ויהוה ברך את אדני מאד ויגדל ויתן לו צאן ובקר וכסף וזהב ועבדם ושפחת וגמלים וחמרים׃,Hebrew
ותלד שרה אשת אדני בן לאדני אחרי זקנתה ויתן לו את כל אשר לו׃,Hebrew
וישבעני אדני לאמר לא תקח אשה לבני מבנות הכנעני אשר אנכי ישב בארצו׃,Hebrew
אם לא אל בית אבי תלך ואל משפחתי ולקחת אשה לבני׃,Hebrew
ואמר אל אדני אלי לא תלך האשה אחרי׃,Hebrew
ויאמר אלי יהוה אשר התהלכתי לפניו ישלח מלאכו אתך והצליח דרכך ולקחת אשה לבני ממשפחתי ומבית אבי׃,Hebrew
אז תנקה מאלתי כי תבוא אל משפחתי ואם לא יתנו לך והיית נקי מאלתי׃,Hebrew
ואבא היום אל העין ואמר יהוה אלהי אדני אברהם אם ישך נא מצליח דרכי אשר אנכי הלך עליה׃,Hebrew
הנה אנכי נצב על עין המים והיה העלמה היצאת לשאב ואמרתי אליה השקיני נא מעט מים מכדך׃,Hebrew
ואמרה אלי גם אתה שתה וגם לגמליך אשאב הוא האשה אשר הכיח יהוה לבן אדני׃,Hebrew
אני טרם אכלה לדבר אל לבי והנה רבקה יצאת וכדה על שכמה ותרד העינה ותשאב ואמר אליה השקיני נא׃,Hebrew
ותמהר ותורד כדה מעליה ותאמר שתה וגם גמליך אשקה ואשת וגם הגמלים השקתה׃,Hebrew
ואשאל אתה ואמר בת מי את ותאמר בת בתואל בן נחור אשר ילדה לו מלכה ואשם הנזם על אפה והצמידים על ידיה׃,Hebrew
ואקד ואשתחוה ליהוה ואברך את יהוה אלהי אדני אברהם אשר הנחני בדרך אמת לקחת את בת אחי אדני לבנו׃,Hebrew
ועתה אם ישכם עשים חסד ואמת את אדני הגידו לי ואם לא הגידו לי ואפנה על ימין או על שמאל׃,Hebrew
ויען לבן ובתואל ויאמרו מיהוה יצא הדבר לא נוכל דבר אליך רע או טוב׃,Hebrew
הנה רבקה לפניך קח ולך ותהי אשה לבן אדניך כאשר דבר יהוה׃,Hebrew
ויהי כאשר שמע עבד אברהם את דבריהם וישתחו ארצה ליהוה׃,Hebrew
ויוצא העבד כלי כסף וכלי זהב ובגדים ויתן לרבקה ומגדנת נתן לאחיה ולאמה׃,Hebrew
ויאכלו וישתו הוא והאנשים אשר עמו וילינו ויקומו בבקר ויאמר שלחני לאדני׃,Hebrew
ויאמר אחיה ואמה תשב הנער אתנו ימים או עשור אחר תלך׃,Hebrew
ויאמר אלהם אל תאחרו אתי ויהוה הצליח דרכי שלחוני ואלכה לאדני׃,Hebrew
ויאמרו נקרא לנער ונשאלה את פיה׃,Hebrew
ויקראו לרבקה ויאמרו אליה התלכי עם האיש הזה ותאמר אלך׃,Hebrew
וישלחו את רבקה אחתם ואת מנקתה ואת עבד אברהם ואת אנשיו׃,Hebrew
ויברכו את רבקה ויאמרו לה אחתנו את היי לאלפי רבבה ויירש זרעך את שער שנאיו׃,Hebrew
ותקם רבקה ונערתיה ותרכבנה על הגמלים ותלכנה אחרי האיש ויקח העבד את רבקה וילך׃,Hebrew
ויצחק בא מבוא באר לחי ראי והוא יושב בארץ הנגב׃,Hebrew
ויצא יצחק לשוח בשדה לפנות ערב וישא עיניו וירא והנה גמלים באים׃,Hebrew
ותשא רבקה את עיניה ותרא את יצחק ותפל מעל הגמל׃,Hebrew
ותאמר אל העבד מי האיש הלזה ההלך בשדה לקראתנו ויאמר העבד הוא אדני ותקח הצעיף ותתכס׃,Hebrew
ויספר העבד ליצחק את כל הדברים אשר עשה׃,Hebrew
ויבאה יצחק האהלה שרה אמו ויקח את רבקה ותהי לו לאשה ויאהבה וינחם יצחק אחרי אמו׃,Hebrew
ויסף אברהם ויקח אשה ושמה קטורה׃,Hebrew
ותלד לו את זמרן ואת יקשן ואת מדן ואת מדין ואת ישבק ואת שוח׃,Hebrew
ויקשן ילד את שבא ואת דדן ובני דדן היו אשורם ולטושים ולאמים׃,Hebrew
ובני מדין עיפה ועפר וחנך ואבידע ואלדעה כל אלה בני קטורה׃,Hebrew
ויתן אברהם את כל אשר לו ליצחק׃,Hebrew
ולבני הפילגשים אשר לאברהם נתן אברהם מתנת וישלחם מעל יצחק בנו בעודנו חי קדמה אל ארץ קדם׃,Hebrew
ואלה ימי שני חיי אברהם אשר חי מאת שנה ושבעים שנה וחמש שנים׃,Hebrew
ויגוע וימת אברהם בשיבה טובה זקן ושבע ויאסף אל עמיו׃,Hebrew
ויקברו אתו יצחק וישמעאל בניו אל מערת המכפלה אל שדה עפרן בן צחר החתי אשר על פני ממרא׃,Hebrew
השדה אשר קנה אברהם מאת בני חת שמה קבר אברהם ושרה אשתו׃,Hebrew
ויהי אחרי מות אברהם ויברך אלהים את יצחק בנו וישב יצחק עם באר לחי ראי׃,Hebrew
ואלה תלדת ישמעאל בן אברהם אשר ילדה הגר המצרית שפחת שרה לאברהם׃,Hebrew
ואלה שמות בני ישמעאל בשמתם לתולדתם בכר ישמעאל נבית וקדר ואדבאל ומבשם׃,Hebrew
ומשמע ודומה ומשא׃,Hebrew
חדד ותימא יטור נפיש וקדמה׃,Hebrew
אלה הם בני ישמעאל ואלה שמתם בחצריהם ובטירתם שנים עשר נשיאם לאמתם׃,Hebrew
ואלה שני חיי ישמעאל מאת שנה ושלשים שנה ושבע שנים ויגוע וימת ויאסף אל עמיו׃,Hebrew
וישכנו מחוילה עד שור אשר על פני מצרים באכה אשורה על פני כל אחיו נפל׃,Hebrew
ואלה תולדת יצחק בן אברהם אברהם הוליד את יצחק׃,Hebrew
ויהי יצחק בן ארבעים שנה בקחתו את רבקה בת בתואל הארמי מפדן ארם אחות לבן הארמי לו לאשה׃,Hebrew
ויעתר יצחק ליהוה לנכח אשתו כי עקרה הוא ויעתר לו יהוה ותהר רבקה אשתו׃,Hebrew
ויתרצצו הבנים בקרבה ותאמר אם כן למה זה אנכי ותלך לדרש את יהוה׃,Hebrew
ויאמר יהוה לה שני גיים בבטנך ושני לאמים ממעיך יפרדו ולאם מלאם יאמץ ורב יעבד צעיר׃,Hebrew
וימלאו ימיה ללדת והנה תומם בבטנה׃,Hebrew
ויצא הראשון אדמוני כלו כאדרת שער ויקראו שמו עשו׃,Hebrew
ואחרי כן יצא אחיו וידו אחזת בעקב עשו ויקרא שמו יעקב ויצחק בן ששים שנה בלדת אתם׃,Hebrew
ויגדלו הנערים ויהי עשו איש ידע ציד איש שדה ויעקב איש תם ישב אהלים׃,Hebrew
ויאהב יצחק את עשו כי ציד בפיו ורבקה אהבת את יעקב׃,Hebrew
ויזד יעקב נזיד ויבא עשו מן השדה והוא עיף׃,Hebrew
ויאמר עשו אל יעקב הלעיטני נא מן האדם האדם הזה כי עיף אנכי על כן קרא שמו אדום׃,Hebrew
ויאמר יעקב מכרה כיום את בכרתך לי׃,Hebrew
ויאמר עשו הנה אנכי הולך למות ולמה זה לי בכרה׃,Hebrew
ויאמר יעקב השבעה לי כיום וישבע לו וימכר את בכרתו ליעקב׃,Hebrew
ויעקב נתן לעשו לחם ונזיד עדשים ויאכל וישת ויקם וילך ויבז עשו את הבכרה׃,Hebrew
ויהי רעב בארץ מלבד הרעב הראשון אשר היה בימי אברהם וילך יצחק אל אבימלך מלך פלשתים גררה׃,Hebrew
וירא אליו יהוה ויאמר אל תרד מצרימה שכן בארץ אשר אמר אליך׃,Hebrew
גור בארץ הזאת ואהיה עמך ואברכך כי לך ולזרעך אתן את כל הארצת האל והקמתי את השבעה אשר נשבעתי לאברהם אביך׃,Hebrew
והרביתי את זרעך ככוכבי השמים ונתתי לזרעך את כל הארצת האל והתברכו בזרעך כל גויי הארץ׃,Hebrew
עקב אשר שמע אברהם בקלי וישמר משמרתי מצותי חקותי ותורתי׃,Hebrew
וישב יצחק בגרר׃,Hebrew
וישאלו אנשי המקום לאשתו ויאמר אחתי הוא כי ירא לאמר אשתי פן יהרגני אנשי המקום על רבקה כי טובת מראה היא׃,Hebrew
ויהי כי ארכו לו שם הימים וישקף אבימלך מלך פלשתים בעד החלון וירא והנה יצחק מצחק את רבקה אשתו׃,Hebrew
ויקרא אבימלך ליצחק ויאמר אך הנה אשתך הוא ואיך אמרת אחתי הוא ויאמר אליו יצחק כי אמרתי פן אמות עליה׃,Hebrew
ויאמר אבימלך מה זאת עשית לנו כמעט שכב אחד העם את אשתך והבאת עלינו אשם׃,Hebrew
ויצו אבימלך את כל העם לאמר הנגע באיש הזה ובאשתו מות יומת׃,Hebrew
ויזרע יצחק בארץ ההוא וימצא בשנה ההוא מאה שערים ויברכהו יהוה׃,Hebrew
ויגדל האיש וילך הלוך וגדל עד כי גדל מאד׃,Hebrew
ויהי לו מקנה צאן ומקנה בקר ועבדה רבה ויקנאו אתו פלשתים׃,Hebrew
וכל הבארת אשר חפרו עבדי אביו בימי אברהם אביו סתמום פלשתים וימלאום עפר׃,Hebrew
ויאמר אבימלך אל יצחק לך מעמנו כי עצמת ממנו מאד׃,Hebrew
וילך משם יצחק ויחן בנחל גרר וישב שם׃,Hebrew
וישב יצחק ויחפר את בארת המים אשר חפרו בימי אברהם אביו ויסתמום פלשתים אחרי מות אברהם ויקרא להן שמות כשמת אשר קרא להן אביו׃,Hebrew
ויחפרו עבדי יצחק בנחל וימצאו שם באר מים חיים׃,Hebrew
ויריבו רעי גרר עם רעי יצחק לאמר לנו המים ויקרא שם הבאר עשק כי התעשקו עמו׃,Hebrew
ויחפרו באר אחרת ויריבו גם עליה ויקרא שמה שטנה׃,Hebrew
ויעתק משם ויחפר באר אחרת ולא רבו עליה ויקרא שמה רחבות ויאמר כי עתה הרחיב יהוה לנו ופרינו בארץ׃,Hebrew
ויעל משם באר שבע׃,Hebrew
וירא אליו יהוה בלילה ההוא ויאמר אנכי אלהי אברהם אביך אל תירא כי אתך אנכי וברכתיך והרביתי את זרעך בעבור אברהם עבדי׃,Hebrew
ויבן שם מזבח ויקרא בשם יהוה ויט שם אהלו ויכרו שם עבדי יצחק באר׃,Hebrew
ואבימלך הלך אליו מגרר ואחזת מרעהו ופיכל שר צבאו׃,Hebrew
ויאמר אלהם יצחק מדוע באתם אלי ואתם שנאתם אתי ותשלחוני מאתכם׃,Hebrew
ויאמרו ראו ראינו כי היה יהוה עמך ונאמר תהי נא אלה בינותינו בינינו ובינך ונכרתה ברית עמך׃,Hebrew
אם תעשה עמנו רעה כאשר לא נגענוך וכאשר עשינו עמך רק טוב ונשלחך בשלום אתה עתה ברוך יהוה׃,Hebrew
ויעש להם משתה ויאכלו וישתו׃,Hebrew
וישכימו בבקר וישבעו איש לאחיו וישלחם יצחק וילכו מאתו בשלום׃,Hebrew
ויהי ביום ההוא ויבאו עבדי יצחק ויגדו לו על אדות הבאר אשר חפרו ויאמרו לו מצאנו מים׃,Hebrew
ויקרא אתה שבעה על כן שם העיר באר שבע עד היום הזה׃,Hebrew
ויהי עשו בן ארבעים שנה ויקח אשה את יהודית בת בארי החתי ואת בשמת בת אילן החתי׃,Hebrew
ותהיין מרת רוח ליצחק ולרבקה׃,Hebrew
ויהי כי זקן יצחק ותכהין עיניו מראת ויקרא את עשו בנו הגדל ויאמר אליו בני ויאמר אליו הנני׃,Hebrew
ויאמר הנה נא זקנתי לא ידעתי יום מותי׃,Hebrew
ועתה שא נא כליך תליך וקשתך וצא השדה וצודה לי צידה׃,Hebrew
ועשה לי מטעמים כאשר אהבתי והביאה לי ואכלה בעבור תברכך נפשי בטרם אמות׃,Hebrew
ורבקה שמעת בדבר יצחק אל עשו בנו וילך עשו השדה לצוד ציד להביא׃,Hebrew
ורבקה אמרה אל יעקב בנה לאמר הנה שמעתי את אביך מדבר אל עשו אחיך לאמר׃,Hebrew
הביאה לי ציד ועשה לי מטעמים ואכלה ואברככה לפני יהוה לפני מותי׃,Hebrew
ועתה בני שמע בקלי לאשר אני מצוה אתך׃,Hebrew
לך נא אל הצאן וקח לי משם שני גדיי עזים טבים ואעשה אתם מטעמים לאביך כאשר אהב׃,Hebrew
והבאת לאביך ואכל בעבר אשר יברכך לפני מותו׃,Hebrew
ויאמר יעקב אל רבקה אמו הן עשו אחי איש שער ואנכי איש חלק׃,Hebrew
אולי ימשני אבי והייתי בעיניו כמתעתע והבאתי עלי קללה ולא ברכה׃,Hebrew
ותאמר לו אמו עלי קללתך בני אך שמע בקלי ולך קח לי׃,Hebrew
וילך ויקח ויבא לאמו ותעש אמו מטעמים כאשר אהב אביו׃,Hebrew
ותקח רבקה את בגדי עשו בנה הגדל החמדת אשר אתה בבית ותלבש את יעקב בנה הקטן׃,Hebrew
ואת ערת גדיי העזים הלבישה על ידיו ועל חלקת צואריו׃,Hebrew
ותתן את המטעמים ואת הלחם אשר עשתה ביד יעקב בנה׃,Hebrew
ויבא אל אביו ויאמר אבי ויאמר הנני מי אתה בני׃,Hebrew
ויאמר יעקב אל אביו אנכי עשו בכרך עשיתי כאשר דברת אלי קום נא שבה ואכלה מצידי בעבור תברכני נפשך׃,Hebrew
ויאמר יצחק אל בנו מה זה מהרת למצא בני ויאמר כי הקרה יהוה אלהיך לפני׃,Hebrew
ויאמר יצחק אל יעקב גשה נא ואמשך בני האתה זה בני עשו אם לא׃,Hebrew
ויגש יעקב אל יצחק אביו וימשהו ויאמר הקל קול יעקב והידים ידי עשו׃,Hebrew
ולא הכירו כי היו ידיו כידי עשו אחיו שערת ויברכהו׃,Hebrew
ויאמר אתה זה בני עשו ויאמר אני׃,Hebrew
ויאמר הגשה לי ואכלה מציד בני למען תברכך נפשי ויגש לו ויאכל ויבא לו יין וישת׃,Hebrew
ויאמר אליו יצחק אביו גשה נא ושקה לי בני׃,Hebrew
ויגש וישק לו וירח את ריח בגדיו ויברכהו ויאמר ראה ריח בני כריח שדה אשר ברכו יהוה׃,Hebrew
ויתן לך האלהים מטל השמים ומשמני הארץ ורב דגן ותירש׃,Hebrew
יעבדוך עמים וישתחו לך לאמים הוה גביר לאחיך וישתחוו לך בני אמך ארריך ארור ומברכיך ברוך׃,Hebrew
ויהי כאשר כלה יצחק לברך את יעקב ויהי אך יצא יצא יעקב מאת פני יצחק אביו ועשו אחיו בא מצידו׃,Hebrew
ויעש גם הוא מטעמים ויבא לאביו ויאמר לאביו יקם אבי ויאכל מציד בנו בעבור תברכני נפשך׃,Hebrew
ויאמר לו יצחק אביו מי אתה ויאמר אני בנך בכרך עשו׃,Hebrew
ויחרד יצחק חרדה גדלה עד מאד ויאמר מי אפוא הוא הצד ציד ויבא לי ואכל מכל בטרם תבוא ואברכהו גם ברוך יהיה׃,Hebrew
כשמע עשו את דברי אביו ויצעק צעקה גדלה ומרה עד מאד ויאמר לאביו ברכני גם אני אבי׃,Hebrew
ויאמר בא אחיך במרמה ויקח ברכתך׃,Hebrew
ויאמר הכי קרא שמו יעקב ויעקבני זה פעמים את בכרתי לקח והנה עתה לקח ברכתי ויאמר הלא אצלת לי ברכה׃,Hebrew
ויען יצחק ויאמר לעשו הן גביר שמתיו לך ואת כל אחיו נתתי לו לעבדים ודגן ותירש סמכתיו ולכה אפוא מה אעשה בני׃,Hebrew
ויאמר עשו אל אביו הברכה אחת הוא לך אבי ברכני גם אני אבי וישא עשו קלו ויבך׃,Hebrew
ויען יצחק אביו ויאמר אליו הנה משמני הארץ יהיה מושבך ומטל השמים מעל׃,Hebrew
ועל חרבך תחיה ואת אחיך תעבד והיה כאשר תריד ופרקת עלו מעל צוארך׃,Hebrew
וישטם עשו את יעקב על הברכה אשר ברכו אביו ויאמר עשו בלבו יקרבו ימי אבל אבי ואהרגה את יעקב אחי׃,Hebrew
ויגד לרבקה את דברי עשו בנה הגדל ותשלח ותקרא ליעקב בנה הקטן ותאמר אליו הנה עשו אחיך מתנחם לך להרגך׃,Hebrew
ועתה בני שמע בקלי וקום ברח לך אל לבן אחי חרנה׃,Hebrew
וישבת עמו ימים אחדים עד אשר תשוב חמת אחיך׃,Hebrew
עד שוב אף אחיך ממך ושכח את אשר עשית לו ושלחתי ולקחתיך משם למה אשכל גם שניכם יום אחד׃,Hebrew
ותאמר רבקה אל יצחק קצתי בחיי מפני בנות חת אם לקח יעקב אשה מבנות חת כאלה מבנות הארץ למה לי חיים׃,Hebrew
ויקרא יצחק אל יעקב ויברך אתו ויצוהו ויאמר לו לא תקח אשה מבנות כנען׃,Hebrew
קום לך פדנה ארם ביתה בתואל אבי אמך וקח לך משם אשה מבנות לבן אחי אמך׃,Hebrew
ואל שדי יברך אתך ויפרך וירבך והיית לקהל עמים׃,Hebrew
ויתן לך את ברכת אברהם לך ולזרעך אתך לרשתך את ארץ מגריך אשר נתן אלהים לאברהם׃,Hebrew
וישלח יצחק את יעקב וילך פדנה ארם אל לבן בן בתואל הארמי אחי רבקה אם יעקב ועשו׃,Hebrew
וירא עשו כי ברך יצחק את יעקב ושלח אתו פדנה ארם לקחת לו משם אשה בברכו אתו ויצו עליו לאמר לא תקח אשה מבנות כנען׃,Hebrew
וישמע יעקב אל אביו ואל אמו וילך פדנה ארם׃,Hebrew
וירא עשו כי רעות בנות כנען בעיני יצחק אביו׃,Hebrew
וילך עשו אל ישמעאל ויקח את מחלת בת ישמעאל בן אברהם אחות נביות על נשיו לו לאשה׃,Hebrew
ויצא יעקב מבאר שבע וילך חרנה׃,Hebrew
ויפגע במקום וילן שם כי בא השמש ויקח מאבני המקום וישם מראשתיו וישכב במקום ההוא׃,Hebrew
ויחלם והנה סלם מצב ארצה וראשו מגיע השמימה והנה מלאכי אלהים עלים וירדים בו׃,Hebrew
והנה יהוה נצב עליו ויאמר אני יהוה אלהי אברהם אביך ואלהי יצחק הארץ אשר אתה שכב עליה לך אתננה ולזרעך׃,Hebrew
והיה זרעך כעפר הארץ ופרצת ימה וקדמה וצפנה ונגבה ונברכו בך כל משפחת האדמה ובזרעך׃,Hebrew
והנה אנכי עמך ושמרתיך בכל אשר תלך והשבתיך אל האדמה הזאת כי לא אעזבך עד אשר אם עשיתי את אשר דברתי לך׃,Hebrew
וייקץ יעקב משנתו ויאמר אכן יש יהוה במקום הזה ואנכי לא ידעתי׃,Hebrew
ויירא ויאמר מה נורא המקום הזה אין זה כי אם בית אלהים וזה שער השמים׃,Hebrew
וישכם יעקב בבקר ויקח את האבן אשר שם מראשתיו וישם אתה מצבה ויצק שמן על ראשה׃,Hebrew
ויקרא את שם המקום ההוא בית אל ואולם לוז שם העיר לראשנה׃,Hebrew
וידר יעקב נדר לאמר אם יהיה אלהים עמדי ושמרני בדרך הזה אשר אנכי הולך ונתן לי לחם לאכל ובגד ללבש׃,Hebrew
ושבתי בשלום אל בית אבי והיה יהוה לי לאלהים׃,Hebrew
והאבן הזאת אשר שמתי מצבה יהיה בית אלהים וכל אשר תתן לי עשר אעשרנו לך׃,Hebrew
וישא יעקב רגליו וילך ארצה בני קדם׃,Hebrew
וירא והנה באר בשדה והנה שם שלשה עדרי צאן רבצים עליה כי מן הבאר ההוא ישקו העדרים והאבן גדלה על פי הבאר׃,Hebrew
ונאספו שמה כל העדרים וגללו את האבן מעל פי הבאר והשקו את הצאן והשיבו את האבן על פי הבאר למקמה׃,Hebrew
ויאמר להם יעקב אחי מאין אתם ויאמרו מחרן אנחנו׃,Hebrew
ויאמר להם הידעתם את לבן בן נחור ויאמרו ידענו׃,Hebrew
ויאמר להם השלום לו ויאמרו שלום והנה רחל בתו באה עם הצאן׃,Hebrew
ויאמר הן עוד היום גדול לא עת האסף המקנה השקו הצאן ולכו רעו׃,Hebrew
ויאמרו לא נוכל עד אשר יאספו כל העדרים וגללו את האבן מעל פי הבאר והשקינו הצאן׃,Hebrew
עודנו מדבר עמם ורחל באה עם הצאן אשר לאביה כי רעה הוא׃,Hebrew
ויהי כאשר ראה יעקב את רחל בת לבן אחי אמו ואת צאן לבן אחי אמו ויגש יעקב ויגל את האבן מעל פי הבאר וישק את צאן לבן אחי אמו׃,Hebrew
וישק יעקב לרחל וישא את קלו ויבך׃,Hebrew
ויגד יעקב לרחל כי אחי אביה הוא וכי בן רבקה הוא ותרץ ותגד לאביה׃,Hebrew
ויהי כשמע לבן את שמע יעקב בן אחתו וירץ לקראתו ויחבק לו וינשק לו ויביאהו אל ביתו ויספר ללבן את כל הדברים האלה׃,Hebrew
ויאמר לו לבן אך עצמי ובשרי אתה וישב עמו חדש ימים׃,Hebrew
ויאמר לבן ליעקב הכי אחי אתה ועבדתני חנם הגידה לי מה משכרתך׃,Hebrew
וללבן שתי בנות שם הגדלה לאה ושם הקטנה רחל׃,Hebrew
ועיני לאה רכות ורחל היתה יפת תאר ויפת מראה׃,Hebrew
ויאהב יעקב את רחל ויאמר אעבדך שבע שנים ברחל בתך הקטנה׃,Hebrew
ויאמר לבן טוב תתי אתה לך מתתי אתה לאיש אחר שבה עמדי׃,Hebrew
ויעבד יעקב ברחל שבע שנים ויהיו בעיניו כימים אחדים באהבתו אתה׃,Hebrew
ויאמר יעקב אל לבן הבה את אשתי כי מלאו ימי ואבואה אליה׃,Hebrew
ויאסף לבן את כל אנשי המקום ויעש משתה׃,Hebrew
ויהי בערב ויקח את לאה בתו ויבא אתה אליו ויבא אליה׃,Hebrew
ויתן לבן לה את זלפה שפחתו ללאה בתו שפחה׃,Hebrew
ויהי בבקר והנה הוא לאה ויאמר אל לבן מה זאת עשית לי הלא ברחל עבדתי עמך ולמה רמיתני׃,Hebrew
ויאמר לבן לא יעשה כן במקומנו לתת הצעירה לפני הבכירה׃,Hebrew
מלא שבע זאת ונתנה לך גם את זאת בעבדה אשר תעבד עמדי עוד שבע שנים אחרות׃,Hebrew
ויעש יעקב כן וימלא שבע זאת ויתן לו את רחל בתו לו לאשה׃,Hebrew
ויתן לבן לרחל בתו את בלהה שפחתו לה לשפחה׃,Hebrew
ויבא גם אל רחל ויאהב גם את רחל מלאה ויעבד עמו עוד שבע שנים אחרות׃,Hebrew
וירא יהוה כי שנואה לאה ויפתח את רחמה ורחל עקרה׃,Hebrew
ותהר לאה ותלד בן ותקרא שמו ראובן כי אמרה כי ראה יהוה בעניי כי עתה יאהבני אישי׃,Hebrew
ותהר עוד ותלד בן ותאמר כי שמע יהוה כי שנואה אנכי ויתן לי גם את זה ותקרא שמו שמעון׃,Hebrew
ותהר עוד ותלד בן ותאמר עתה הפעם ילוה אישי אלי כי ילדתי לו שלשה בנים על כן קרא שמו לוי׃,Hebrew
ותהר עוד ותלד בן ותאמר הפעם אודה את יהוה על כן קראה שמו יהודה ותעמד מלדת׃,Hebrew
ותרא רחל כי לא ילדה ליעקב ותקנא רחל באחתה ותאמר אל יעקב הבה לי בנים ואם אין מתה אנכי׃,Hebrew
ויחר אף יעקב ברחל ויאמר התחת אלהים אנכי אשר מנע ממך פרי בטן׃,Hebrew
ותאמר הנה אמתי בלהה בא אליה ותלד על ברכי ואבנה גם אנכי ממנה׃,Hebrew
ותתן לו את בלהה שפחתה לאשה ויבא אליה יעקב׃,Hebrew
ותהר בלהה ותלד ליעקב בן׃,Hebrew
ותאמר רחל דנני אלהים וגם שמע בקלי ויתן לי בן על כן קראה שמו דן׃,Hebrew
ותהר עוד ותלד בלהה שפחת רחל בן שני ליעקב׃,Hebrew
ותאמר רחל נפתולי אלהים נפתלתי עם אחתי גם יכלתי ותקרא שמו נפתלי׃,Hebrew
ותרא לאה כי עמדה מלדת ותקח את זלפה שפחתה ותתן אתה ליעקב לאשה׃,Hebrew
ותלד זלפה שפחת לאה ליעקב בן׃,Hebrew
ותאמר לאה בגד ותקרא את שמו גד׃,Hebrew
ותלד זלפה שפחת לאה בן שני ליעקב׃,Hebrew
ותאמר לאה באשרי כי אשרוני בנות ותקרא את שמו אשר׃,Hebrew
וילך ראובן בימי קציר חטים וימצא דודאים בשדה ויבא אתם אל לאה אמו ותאמר רחל אל לאה תני נא לי מדודאי בנך׃,Hebrew
ותאמר לה המעט קחתך את אישי ולקחת גם את דודאי בני ותאמר רחל לכן ישכב עמך הלילה תחת דודאי בנך׃,Hebrew
ויבא יעקב מן השדה בערב ותצא לאה לקראתו ותאמר אלי תבוא כי שכר שכרתיך בדודאי בני וישכב עמה בלילה הוא׃,Hebrew
וישמע אלהים אל לאה ותהר ותלד ליעקב בן חמישי׃,Hebrew
ותאמר לאה נתן אלהים שכרי אשר נתתי שפחתי לאישי ותקרא שמו יששכר׃,Hebrew
ותהר עוד לאה ותלד בן ששי ליעקב׃,Hebrew
ותאמר לאה זבדני אלהים אתי זבד טוב הפעם יזבלני אישי כי ילדתי לו ששה בנים ותקרא את שמו זבלון׃,Hebrew
ואחר ילדה בת ותקרא את שמה דינה׃,Hebrew
ויזכר אלהים את רחל וישמע אליה אלהים ויפתח את רחמה׃,Hebrew
ותהר ותלד בן ותאמר אסף אלהים את חרפתי׃,Hebrew
ותקרא את שמו יוסף לאמר יסף יהוה לי בן אחר׃,Hebrew
ויהי כאשר ילדה רחל את יוסף ויאמר יעקב אל לבן שלחני ואלכה אל מקומי ולארצי׃,Hebrew
תנה את נשי ואת ילדי אשר עבדתי אתך בהן ואלכה כי אתה ידעת את עבדתי אשר עבדתיך׃,Hebrew
ויאמר אליו לבן אם נא מצאתי חן בעיניך נחשתי ויברכני יהוה בגללך׃,Hebrew
ויאמר נקבה שכרך עלי ואתנה׃,Hebrew
ויאמר אליו אתה ידעת את אשר עבדתיך ואת אשר היה מקנך אתי׃,Hebrew
כי מעט אשר היה לך לפני ויפרץ לרב ויברך יהוה אתך לרגלי ועתה מתי אעשה גם אנכי לביתי׃,Hebrew
ויאמר מה אתן לך ויאמר יעקב לא תתן לי מאומה אם תעשה לי הדבר הזה אשובה ארעה צאנך אשמר׃,Hebrew
אעבר בכל צאנך היום הסר משם כל שה נקד וטלוא וכל שה חום בכשבים וטלוא ונקד בעזים והיה שכרי׃,Hebrew
וענתה בי צדקתי ביום מחר כי תבוא על שכרי לפניך כל אשר איננו נקד וטלוא בעזים וחום בכשבים גנוב הוא אתי׃,Hebrew
ויאמר לבן הן לו יהי כדברך׃,Hebrew
ויסר ביום ההוא את התישים העקדים והטלאים ואת כל העזים הנקדות והטלאת כל אשר לבן בו וכל חום בכשבים ויתן ביד בניו׃,Hebrew
וישם דרך שלשת ימים בינו ובין יעקב ויעקב רעה את צאן לבן הנותרת׃,Hebrew
ויקח לו יעקב מקל לבנה לח ולוז וערמון ויפצל בהן פצלות לבנות מחשף הלבן אשר על המקלות׃,Hebrew
ויצג את המקלות אשר פצל ברהטים בשקתות המים אשר תבאן הצאן לשתות לנכח הצאן ויחמנה בבאן לשתות׃,Hebrew
ויחמו הצאן אל המקלות ותלדן הצאן עקדים נקדים וטלאים׃,Hebrew
והכשבים הפריד יעקב ויתן פני הצאן אל עקד וכל חום בצאן לבן וישת לו עדרים לבדו ולא שתם על צאן לבן׃,Hebrew
והיה בכל יחם הצאן המקשרות ושם יעקב את המקלות לעיני הצאן ברהטים ליחמנה במקלות׃,Hebrew
ובהעטיף הצאן לא ישים והיה העטפים ללבן והקשרים ליעקב׃,Hebrew
ויפרץ האיש מאד מאד ויהי לו צאן רבות ושפחות ועבדים וגמלים וחמרים׃,Hebrew
וישמע את דברי בני לבן לאמר לקח יעקב את כל אשר לאבינו ומאשר לאבינו עשה את כל הכבד הזה׃,Hebrew
וירא יעקב את פני לבן והנה איננו עמו כתמול שלשום׃,Hebrew
ויאמר יהוה אל יעקב שוב אל ארץ אבותיך ולמולדתך ואהיה עמך׃,Hebrew
וישלח יעקב ויקרא לרחל וללאה השדה אל צאנו׃,Hebrew
ויאמר להן ראה אנכי את פני אביכן כי איננו אלי כתמל שלשם ואלהי אבי היה עמדי׃,Hebrew
ואתנה ידעתן כי בכל כחי עבדתי את אביכן׃,Hebrew
ואביכן התל בי והחלף את משכרתי עשרת מנים ולא נתנו אלהים להרע עמדי׃,Hebrew
אם כה יאמר נקדים יהיה שכרך וילדו כל הצאן נקדים ואם כה יאמר עקדים יהיה שכרך וילדו כל הצאן עקדים׃,Hebrew
ויצל אלהים את מקנה אביכם ויתן לי׃,Hebrew
ויהי בעת יחם הצאן ואשא עיני וארא בחלום והנה העתדים העלים על הצאן עקדים נקדים וברדים׃,Hebrew
ויאמר אלי מלאך האלהים בחלום יעקב ואמר הנני׃,Hebrew
ויאמר שא נא עיניך וראה כל העתדים העלים על הצאן עקדים נקדים וברדים כי ראיתי את כל אשר לבן עשה לך׃,Hebrew
אנכי האל בית אל אשר משחת שם מצבה אשר נדרת לי שם נדר עתה קום צא מן הארץ הזאת ושוב אל ארץ מולדתך׃,Hebrew
ותען רחל ולאה ותאמרנה לו העוד לנו חלק ונחלה בבית אבינו׃,Hebrew
הלוא נכריות נחשבנו לו כי מכרנו ויאכל גם אכול את כספנו׃,Hebrew
כי כל העשר אשר הציל אלהים מאבינו לנו הוא ולבנינו ועתה כל אשר אמר אלהים אליך עשה׃,Hebrew
ויקם יעקב וישא את בניו ואת נשיו על הגמלים׃,Hebrew
וינהג את כל מקנהו ואת כל רכשו אשר רכש מקנה קנינו אשר רכש בפדן ארם לבוא אל יצחק אביו ארצה כנען׃,Hebrew
ולבן הלך לגזז את צאנו ותגנב רחל את התרפים אשר לאביה׃,Hebrew
ויגנב יעקב את לב לבן הארמי על בלי הגיד לו כי ברח הוא׃,Hebrew
ויברח הוא וכל אשר לו ויקם ויעבר את הנהר וישם את פניו הר הגלעד׃,Hebrew
ויגד ללבן ביום השלישי כי ברח יעקב׃,Hebrew
ויקח את אחיו עמו וירדף אחריו דרך שבעת ימים וידבק אתו בהר הגלעד׃,Hebrew
ויבא אלהים אל לבן הארמי בחלם הלילה ויאמר לו השמר לך פן תדבר עם יעקב מטוב עד רע׃,Hebrew
וישג לבן את יעקב ויעקב תקע את אהלו בהר ולבן תקע את אחיו בהר הגלעד׃,Hebrew
ויאמר לבן ליעקב מה עשית ותגנב את לבבי ותנהג את בנתי כשביות חרב׃,Hebrew
למה נחבאת לברח ותגנב אתי ולא הגדת לי ואשלחך בשמחה ובשרים בתף ובכנור׃,Hebrew
ולא נטשתני לנשק לבני ולבנתי עתה הסכלת עשו׃,Hebrew
יש לאל ידי לעשות עמכם רע ואלהי אביכם אמש אמר אלי לאמר השמר לך מדבר עם יעקב מטוב עד רע׃,Hebrew
ועתה הלך הלכת כי נכסף נכספתה לבית אביך למה גנבת את אלהי׃,Hebrew
ויען יעקב ויאמר ללבן כי יראתי כי אמרתי פן תגזל את בנותיך מעמי׃,Hebrew
עם אשר תמצא את אלהיך לא יחיה נגד אחינו הכר לך מה עמדי וקח לך ולא ידע יעקב כי רחל גנבתם׃,Hebrew
ויבא לבן באהל יעקב ובאהל לאה ובאהל שתי האמהת ולא מצא ויצא מאהל לאה ויבא באהל רחל׃,Hebrew
ורחל לקחה את התרפים ותשמם בכר הגמל ותשב עליהם וימשש לבן את כל האהל ולא מצא׃,Hebrew
ותאמר אל אביה אל יחר בעיני אדני כי לוא אוכל לקום מפניך כי דרך נשים לי ויחפש ולא מצא את התרפים׃,Hebrew
ויחר ליעקב וירב בלבן ויען יעקב ויאמר ללבן מה פשעי מה חטאתי כי דלקת אחרי׃,Hebrew
כי מששת את כל כלי מה מצאת מכל כלי ביתך שים כה נגד אחי ואחיך ויוכיחו בין שנינו׃,Hebrew
זה עשרים שנה אנכי עמך רחליך ועזיך לא שכלו ואילי צאנך לא אכלתי׃,Hebrew
טרפה לא הבאתי אליך אנכי אחטנה מידי תבקשנה גנבתי יום וגנבתי לילה׃,Hebrew
הייתי ביום אכלני חרב וקרח בלילה ותדד שנתי מעיני׃,Hebrew
זה לי עשרים שנה בביתך עבדתיך ארבע עשרה שנה בשתי בנתיך ושש שנים בצאנך ותחלף את משכרתי עשרת מנים׃,Hebrew
לולי אלהי אבי אלהי אברהם ופחד יצחק היה לי כי עתה ריקם שלחתני את עניי ואת יגיע כפי ראה אלהים ויוכח אמש׃,Hebrew
ויען לבן ויאמר אל יעקב הבנות בנתי והבנים בני והצאן צאני וכל אשר אתה ראה לי הוא ולבנתי מה אעשה לאלה היום או לבניהן אשר ילדו׃,Hebrew
ועתה לכה נכרתה ברית אני ואתה והיה לעד ביני ובינך׃,Hebrew
ויקח יעקב אבן וירימה מצבה׃,Hebrew
ויאמר יעקב לאחיו לקטו אבנים ויקחו אבנים ויעשו גל ויאכלו שם על הגל׃,Hebrew
ויקרא לו לבן יגר שהדותא ויעקב קרא לו גלעד׃,Hebrew
ויאמר לבן הגל הזה עד ביני ובינך היום על כן קרא שמו גלעד׃,Hebrew
והמצפה אשר אמר יצף יהוה ביני ובינך כי נסתר איש מרעהו׃,Hebrew
אם תענה את בנתי ואם תקח נשים על בנתי אין איש עמנו ראה אלהים עד ביני ובינך׃,Hebrew
ויאמר לבן ליעקב הנה הגל הזה והנה המצבה אשר יריתי ביני ובינך׃,Hebrew
עד הגל הזה ועדה המצבה אם אני לא אעבר אליך את הגל הזה ואם אתה לא תעבר אלי את הגל הזה ואת המצבה הזאת לרעה׃,Hebrew
אלהי אברהם ואלהי נחור ישפטו בינינו אלהי אביהם וישבע יעקב בפחד אביו יצחק׃,Hebrew
ויזבח יעקב זבח בהר ויקרא לאחיו לאכל לחם ויאכלו לחם וילינו בהר׃,Hebrew
וישכם לבן בבקר וינשק לבניו ולבנותיו ויברך אתהם וילך וישב לבן למקמו׃,Hebrew
ויעקב הלך לדרכו ויפגעו בו מלאכי אלהים׃,Hebrew
ויאמר יעקב כאשר ראם מחנה אלהים זה ויקרא שם המקום ההוא מחנים׃,Hebrew
וישלח יעקב מלאכים לפניו אל עשו אחיו ארצה שעיר שדה אדום׃,Hebrew
ויצו אתם לאמר כה תאמרון לאדני לעשו כה אמר עבדך יעקב עם לבן גרתי ואחר עד עתה׃,Hebrew
ויהי לי שור וחמור צאן ועבד ושפחה ואשלחה להגיד לאדני למצא חן בעיניך׃,Hebrew
וישבו המלאכים אל יעקב לאמר באנו אל אחיך אל עשו וגם הלך לקראתך וארבע מאות איש עמו׃,Hebrew
ויירא יעקב מאד ויצר לו ויחץ את העם אשר אתו ואת הצאן ואת הבקר והגמלים לשני מחנות׃,Hebrew
ויאמר אם יבוא עשו אל המחנה האחת והכהו והיה המחנה הנשאר לפליטה׃,Hebrew
ויאמר יעקב אלהי אבי אברהם ואלהי אבי יצחק יהוה האמר אלי שוב לארצך ולמולדתך ואיטיבה עמך׃,Hebrew
קטנתי מכל החסדים ומכל האמת אשר עשית את עבדך כי במקלי עברתי את הירדן הזה ועתה הייתי לשני מחנות׃,Hebrew
הצילני נא מיד אחי מיד עשו כי ירא אנכי אתו פן יבוא והכני אם על בנים׃,Hebrew
ואתה אמרת היטב איטיב עמך ושמתי את זרעך כחול הים אשר לא יספר מרב׃,Hebrew
וילן שם בלילה ההוא ויקח מן הבא בידו מנחה לעשו אחיו׃,Hebrew
עזים מאתים ותישים עשרים רחלים מאתים ואילים עשרים׃,Hebrew
גמלים מיניקות ובניהם שלשים פרות ארבעים ופרים עשרה אתנת עשרים ועירם עשרה׃,Hebrew
ויתן ביד עבדיו עדר עדר לבדו ויאמר אל עבדיו עברו לפני ורוח תשימו בין עדר ובין עדר׃,Hebrew
ויצו את הראשון לאמר כי יפגשך עשו אחי ושאלך לאמר למי אתה ואנה תלך ולמי אלה לפניך׃,Hebrew
ואמרת לעבדך ליעקב מנחה הוא שלוחה לאדני לעשו והנה גם הוא אחרינו׃,Hebrew
ויצו גם את השני גם את השלישי גם את כל ההלכים אחרי העדרים לאמר כדבר הזה תדברון אל עשו במצאכם אתו׃,Hebrew
ואמרתם גם הנה עבדך יעקב אחרינו כי אמר אכפרה פניו במנחה ההלכת לפני ואחרי כן אראה פניו אולי ישא פני׃,Hebrew
ותעבר המנחה על פניו והוא לן בלילה ההוא במחנה׃,Hebrew
ויקם בלילה הוא ויקח את שתי נשיו ואת שתי שפחתיו ואת אחד עשר ילדיו ויעבר את מעבר יבק׃,Hebrew
ויקחם ויעברם את הנחל ויעבר את אשר לו׃,Hebrew
ויותר יעקב לבדו ויאבק איש עמו עד עלות השחר׃,Hebrew
וירא כי לא יכל לו ויגע בכף ירכו ותקע כף ירך יעקב בהאבקו עמו׃,Hebrew
ויאמר שלחני כי עלה השחר ויאמר לא אשלחך כי אם ברכתני׃,Hebrew
ויאמר אליו מה שמך ויאמר יעקב׃,Hebrew
ויאמר לא יעקב יאמר עוד שמך כי אם ישראל כי שרית עם אלהים ועם אנשים ותוכל׃,Hebrew
וישאל יעקב ויאמר הגידה נא שמך ויאמר למה זה תשאל לשמי ויברך אתו שם׃,Hebrew
ויקרא יעקב שם המקום פניאל כי ראיתי אלהים פנים אל פנים ותנצל נפשי׃,Hebrew
ויזרח לו השמש כאשר עבר את פנואל והוא צלע על ירכו׃,Hebrew
על כן לא יאכלו בני ישראל את גיד הנשה אשר על כף הירך עד היום הזה כי נגע בכף ירך יעקב בגיד הנשה׃,Hebrew
וישא יעקב עיניו וירא והנה עשו בא ועמו ארבע מאות איש ויחץ את הילדים על לאה ועל רחל ועל שתי השפחות׃,Hebrew
וישם את השפחות ואת ילדיהן ראשנה ואת לאה וילדיה אחרנים ואת רחל ואת יוסף אחרנים׃,Hebrew
והוא עבר לפניהם וישתחו ארצה שבע פעמים עד גשתו עד אחיו׃,Hebrew
וירץ עשו לקראתו ויחבקהו ויפל על צוארו וישקהו ויבכו׃,Hebrew
וישא את עיניו וירא את הנשים ואת הילדים ויאמר מי אלה לך ויאמר הילדים אשר חנן אלהים את עבדך׃,Hebrew
ותגשן השפחות הנה וילדיהן ותשתחוין׃,Hebrew
ותגש גם לאה וילדיה וישתחוו ואחר נגש יוסף ורחל וישתחוו׃,Hebrew
ויאמר מי לך כל המחנה הזה אשר פגשתי ויאמר למצא חן בעיני אדני׃,Hebrew
ויאמר עשו יש לי רב אחי יהי לך אשר לך׃,Hebrew
ויאמר יעקב אל נא אם נא מצאתי חן בעיניך ולקחת מנחתי מידי כי על כן ראיתי פניך כראת פני אלהים ותרצני׃,Hebrew
קח נא את ברכתי אשר הבאת לך כי חנני אלהים וכי יש לי כל ויפצר בו ויקח׃,Hebrew
ויאמר נסעה ונלכה ואלכה לנגדך׃,Hebrew
ויאמר אליו אדני ידע כי הילדים רכים והצאן והבקר עלות עלי ודפקום יום אחד ומתו כל הצאן׃,Hebrew
יעבר נא אדני לפני עבדו ואני אתנהלה לאטי לרגל המלאכה אשר לפני ולרגל הילדים עד אשר אבא אל אדני שעירה׃,Hebrew
ויאמר עשו אציגה נא עמך מן העם אשר אתי ויאמר למה זה אמצא חן בעיני אדני׃,Hebrew
וישב ביום ההוא עשו לדרכו שעירה׃,Hebrew
ויעקב נסע סכתה ויבן לו בית ולמקנהו עשה סכת על כן קרא שם המקום סכות׃,Hebrew
ויבא יעקב שלם עיר שכם אשר בארץ כנען בבאו מפדן ארם ויחן את פני העיר׃,Hebrew
ויקן את חלקת השדה אשר נטה שם אהלו מיד בני חמור אבי שכם במאה קשיטה׃,Hebrew
ויצב שם מזבח ויקרא לו אל אלהי ישראל׃,Hebrew
ותצא דינה בת לאה אשר ילדה ליעקב לראות בבנות הארץ׃,Hebrew
וירא אתה שכם בן חמור החוי נשיא הארץ ויקח אתה וישכב אתה ויענה׃,Hebrew
ותדבק נפשו בדינה בת יעקב ויאהב את הנער וידבר על לב הנער׃,Hebrew
ויאמר שכם אל חמור אביו לאמר קח לי את הילדה הזאת לאשה׃,Hebrew
ויעקב שמע כי טמא את דינה בתו ובניו היו את מקנהו בשדה והחרש יעקב עד באם׃,Hebrew
ויצא חמור אבי שכם אל יעקב לדבר אתו׃,Hebrew
ובני יעקב באו מן השדה כשמעם ויתעצבו האנשים ויחר להם מאד כי נבלה עשה בישראל לשכב את בת יעקב וכן לא יעשה׃,Hebrew
וידבר חמור אתם לאמר שכם בני חשקה נפשו בבתכם תנו נא אתה לו לאשה׃,Hebrew
והתחתנו אתנו בנתיכם תתנו לנו ואת בנתינו תקחו לכם׃,Hebrew
ואתנו תשבו והארץ תהיה לפניכם שבו וסחרוה והאחזו בה׃,Hebrew
ויאמר שכם אל אביה ואל אחיה אמצא חן בעיניכם ואשר תאמרו אלי אתן׃,Hebrew
הרבו עלי מאד מהר ומתן ואתנה כאשר תאמרו אלי ותנו לי את הנער לאשה׃,Hebrew
ויענו בני יעקב את שכם ואת חמור אביו במרמה וידברו אשר טמא את דינה אחתם׃,Hebrew
ויאמרו אליהם לא נוכל לעשות הדבר הזה לתת את אחתנו לאיש אשר לו ערלה כי חרפה הוא לנו׃,Hebrew
אך בזאת נאות לכם אם תהיו כמנו להמל לכם כל זכר׃,Hebrew
ונתנו את בנתינו לכם ואת בנתיכם נקח לנו וישבנו אתכם והיינו לעם אחד׃,Hebrew
ואם לא תשמעו אלינו להמול ולקחנו את בתנו והלכנו׃,Hebrew
וייטבו דבריהם בעיני חמור ובעיני שכם בן חמור׃,Hebrew
ולא אחר הנער לעשות הדבר כי חפץ בבת יעקב והוא נכבד מכל בית אביו׃,Hebrew
ויבא חמור ושכם בנו אל שער עירם וידברו אל אנשי עירם לאמר׃,Hebrew
האנשים האלה שלמים הם אתנו וישבו בארץ ויסחרו אתה והארץ הנה רחבת ידים לפניהם את בנתם נקח לנו לנשים ואת בנתינו נתן להם׃,Hebrew
אך בזאת יאתו לנו האנשים לשבת אתנו להיות לעם אחד בהמול לנו כל זכר כאשר הם נמלים׃,Hebrew
מקנהם וקנינם וכל בהמתם הלוא לנו הם אך נאותה להם וישבו אתנו׃,Hebrew
וישמעו אל חמור ואל שכם בנו כל יצאי שער עירו וימלו כל זכר כל יצאי שער עירו׃,Hebrew
ויהי ביום השלישי בהיותם כאבים ויקחו שני בני יעקב שמעון ולוי אחי דינה איש חרבו ויבאו על העיר בטח ויהרגו כל זכר׃,Hebrew
ואת חמור ואת שכם בנו הרגו לפי חרב ויקחו את דינה מבית שכם ויצאו׃,Hebrew
בני יעקב באו על החללים ויבזו העיר אשר טמאו אחותם׃,Hebrew
את צאנם ואת בקרם ואת חמריהם ואת אשר בעיר ואת אשר בשדה לקחו׃,Hebrew
ואת כל חילם ואת כל טפם ואת נשיהם שבו ויבזו ואת כל אשר בבית׃,Hebrew
ויאמר יעקב אל שמעון ואל לוי עכרתם אתי להבאישני בישב הארץ בכנעני ובפרזי ואני מתי מספר ונאספו עלי והכוני ונשמדתי אני וביתי׃,Hebrew
ויאמרו הכזונה יעשה את אחותנו׃,Hebrew
ויאמר אלהים אל יעקב קום עלה בית אל ושב שם ועשה שם מזבח לאל הנראה אליך בברחך מפני עשו אחיך׃,Hebrew
ויאמר יעקב אל ביתו ואל כל אשר עמו הסרו את אלהי הנכר אשר בתככם והטהרו והחליפו שמלתיכם׃,Hebrew
ונקומה ונעלה בית אל ואעשה שם מזבח לאל הענה אתי ביום צרתי ויהי עמדי בדרך אשר הלכתי׃,Hebrew
ויתנו אל יעקב את כל אלהי הנכר אשר בידם ואת הנזמים אשר באזניהם ויטמן אתם יעקב תחת האלה אשר עם שכם׃,Hebrew
ויסעו ויהי חתת אלהים על הערים אשר סביבתיהם ולא רדפו אחרי בני יעקב׃,Hebrew
ויבא יעקב לוזה אשר בארץ כנען הוא בית אל הוא וכל העם אשר עמו׃,Hebrew
ויבן שם מזבח ויקרא למקום אל בית אל כי שם נגלו אליו האלהים בברחו מפני אחיו׃,Hebrew
ותמת דברה מינקת רבקה ותקבר מתחת לבית אל תחת האלון ויקרא שמו אלון בכות׃,Hebrew
וירא אלהים אל יעקב עוד בבאו מפדן ארם ויברך אתו׃,Hebrew
ויאמר לו אלהים שמך יעקב לא יקרא שמך עוד יעקב כי אם ישראל יהיה שמך ויקרא את שמו ישראל׃,Hebrew
ויאמר לו אלהים אני אל שדי פרה ורבה גוי וקהל גוים יהיה ממך ומלכים מחלציך יצאו׃,Hebrew
ואת הארץ אשר נתתי לאברהם וליצחק לך אתננה ולזרעך אחריך אתן את הארץ׃,Hebrew
ויעל מעליו אלהים במקום אשר דבר אתו׃,Hebrew
ויצב יעקב מצבה במקום אשר דבר אתו מצבת אבן ויסך עליה נסך ויצק עליה שמן׃,Hebrew
ויקרא יעקב את שם המקום אשר דבר אתו שם אלהים בית אל׃,Hebrew
ויסעו מבית אל ויהי עוד כברת הארץ לבוא אפרתה ותלד רחל ותקש בלדתה׃,Hebrew
ויהי בהקשתה בלדתה ותאמר לה המילדת אל תיראי כי גם זה לך בן׃,Hebrew
ויהי בצאת נפשה כי מתה ותקרא שמו בן אוני ואביו קרא לו בנימין׃,Hebrew
ותמת רחל ותקבר בדרך אפרתה הוא בית לחם׃,Hebrew
ויצב יעקב מצבה על קברתה הוא מצבת קברת רחל עד היום׃,Hebrew
ויסע ישראל ויט אהלה מהלאה למגדל עדר׃,Hebrew
ויהי בשכן ישראל בארץ ההוא וילך ראובן וישכב את בלהה פילגש אביו וישמע ישראל ויהיו בני יעקב שנים עשר׃,Hebrew
בני לאה בכור יעקב ראובן ושמעון ולוי ויהודה ויששכר וזבלון׃,Hebrew
בני רחל יוסף ובנימן׃,Hebrew
ובני בלהה שפחת רחל דן ונפתלי׃,Hebrew
ובני זלפה שפחת לאה גד ואשר אלה בני יעקב אשר ילד לו בפדן ארם׃,Hebrew
ויבא יעקב אל יצחק אביו ממרא קרית הארבע הוא חברון אשר גר שם אברהם ויצחק׃,Hebrew
ויהיו ימי יצחק מאת שנה ושמנים שנה׃,Hebrew
ויגוע יצחק וימת ויאסף אל עמיו זקן ושבע ימים ויקברו אתו עשו ויעקב בניו׃,Hebrew
ואלה תלדות עשו הוא אדום׃,Hebrew
עשו לקח את נשיו מבנות כנען את עדה בת אילון החתי ואת אהליבמה בת ענה בת צבעון החוי׃,Hebrew
ואת בשמת בת ישמעאל אחות נביות׃,Hebrew
ותלד עדה לעשו את אליפז ובשמת ילדה את רעואל׃,Hebrew
ואהליבמה ילדה את יעיש ואת יעלם ואת קרח אלה בני עשו אשר ילדו לו בארץ כנען׃,Hebrew
ויקח עשו את נשיו ואת בניו ואת בנתיו ואת כל נפשות ביתו ואת מקנהו ואת כל בהמתו ואת כל קנינו אשר רכש בארץ כנען וילך אל ארץ מפני יעקב אחיו׃,Hebrew
כי היה רכושם רב משבת יחדו ולא יכלה ארץ מגוריהם לשאת אתם מפני מקניהם׃,Hebrew
וישב עשו בהר שעיר עשו הוא אדום׃,Hebrew
ואלה תלדות עשו אבי אדום בהר שעיר׃,Hebrew
אלה שמות בני עשו אליפז בן עדה אשת עשו רעואל בן בשמת אשת עשו׃,Hebrew
ויהיו בני אליפז תימן אומר צפו וגעתם וקנז׃,Hebrew
ותמנע היתה פילגש לאליפז בן עשו ותלד לאליפז את עמלק אלה בני עדה אשת עשו׃,Hebrew
ואלה בני רעואל נחת וזרח שמה ומזה אלה היו בני בשמת אשת עשו׃,Hebrew
ואלה היו בני אהליבמה בת ענה בת צבעון אשת עשו ותלד לעשו את יעיש ואת יעלם ואת קרח׃,Hebrew
אלה אלופי בני עשו בני אליפז בכור עשו אלוף תימן אלוף אומר אלוף צפו אלוף קנז׃,Hebrew
אלוף קרח אלוף געתם אלוף עמלק אלה אלופי אליפז בארץ אדום אלה בני עדה׃,Hebrew
ואלה בני רעואל בן עשו אלוף נחת אלוף זרח אלוף שמה אלוף מזה אלה אלופי רעואל בארץ אדום אלה בני בשמת אשת עשו׃,Hebrew
ואלה בני אהליבמה אשת עשו אלוף יעוש אלוף יעלם אלוף קרח אלה אלופי אהליבמה בת ענה אשת עשו׃,Hebrew
אלה בני עשו ואלה אלופיהם הוא אדום׃,Hebrew
אלה בני שעיר החרי ישבי הארץ לוטן ושובל וצבעון וענה׃,Hebrew
ודשון ואצר ודישן אלה אלופי החרי בני שעיר בארץ אדום׃,Hebrew
ויהיו בני לוטן חרי והימם ואחות לוטן תמנע׃,Hebrew
ואלה בני שובל עלון ומנחת ועיבל שפו ואונם׃,Hebrew
ואלה בני צבעון ואיה וענה הוא ענה אשר מצא את הימם במדבר ברעתו את החמרים לצבעון אביו׃,Hebrew
ואלה בני ענה דשן ואהליבמה בת ענה׃,Hebrew
ואלה בני דישן חמדן ואשבן ויתרן וכרן׃,Hebrew
אלה בני אצר בלהן וזעון ועקן׃,Hebrew
אלה בני דישן עוץ וארן׃,Hebrew
אלה אלופי החרי אלוף לוטן אלוף שובל אלוף צבעון אלוף ענה׃,Hebrew
אלוף דשן אלוף אצר אלוף דישן אלה אלופי החרי לאלפיהם בארץ שעיר׃,Hebrew
ואלה המלכים אשר מלכו בארץ אדום לפני מלך מלך לבני ישראל׃,Hebrew
וימלך באדום בלע בן בעור ושם עירו דנהבה׃,Hebrew
וימת בלע וימלך תחתיו יובב בן זרח מבצרה׃,Hebrew
וימת יובב וימלך תחתיו חשם מארץ התימני׃,Hebrew
וימת חשם וימלך תחתיו הדד בן בדד המכה את מדין בשדה מואב ושם עירו עוית׃,Hebrew
וימת הדד וימלך תחתיו שמלה ממשרקה׃,Hebrew
וימת שמלה וימלך תחתיו שאול מרחבות הנהר׃,Hebrew
וימת שאול וימלך תחתיו בעל חנן בן עכבור׃,Hebrew
וימת בעל חנן בן עכבור וימלך תחתיו הדר ושם עירו פעו ושם אשתו מהיטבאל בת מטרד בת מי זהב׃,Hebrew
ואלה שמות אלופי עשו למשפחתם למקמתם בשמתם אלוף תמנע אלוף עלוה אלוף יתת׃,Hebrew
אלוף אהליבמה אלוף אלה אלוף פינן׃,Hebrew
אלוף קנז אלוף תימן אלוף מבצר׃,Hebrew
אלוף מגדיאל אלוף עירם אלה אלופי אדום למשבתם בארץ אחזתם הוא עשו אבי אדום׃,Hebrew
וישב יעקב בארץ מגורי אביו בארץ כנען׃,Hebrew
אלה תלדות יעקב יוסף בן שבע עשרה שנה היה רעה את אחיו בצאן והוא נער את בני בלהה ואת בני זלפה נשי אביו ויבא יוסף את דבתם רעה אל אביהם׃,Hebrew
וישראל אהב את יוסף מכל בניו כי בן זקנים הוא לו ועשה לו כתנת פסים׃,Hebrew
ויראו אחיו כי אתו אהב אביהם מכל אחיו וישנאו אתו ולא יכלו דברו לשלם׃,Hebrew
ויחלם יוסף חלום ויגד לאחיו ויוספו עוד שנא אתו׃,Hebrew
ויאמר אליהם שמעו נא החלום הזה אשר חלמתי׃,Hebrew
והנה אנחנו מאלמים אלמים בתוך השדה והנה קמה אלמתי וגם נצבה והנה תסבינה אלמתיכם ותשתחוין לאלמתי׃,Hebrew
ויאמרו לו אחיו המלך תמלך עלינו אם משול תמשל בנו ויוספו עוד שנא אתו על חלמתיו ועל דבריו׃,Hebrew
ויחלם עוד חלום אחר ויספר אתו לאחיו ויאמר הנה חלמתי חלום עוד והנה השמש והירח ואחד עשר כוכבים משתחוים לי׃,Hebrew
ויספר אל אביו ואל אחיו ויגער בו אביו ויאמר לו מה החלום הזה אשר חלמת הבוא נבוא אני ואמך ואחיך להשתחות לך ארצה׃,Hebrew
ויקנאו בו אחיו ואביו שמר את הדבר׃,Hebrew
וילכו אחיו לרעות את צאן אביהם בשכם׃,Hebrew
ויאמר ישראל אל יוסף הלוא אחיך רעים בשכם לכה ואשלחך אליהם ויאמר לו הנני׃,Hebrew
ויאמר לו לך נא ראה את שלום אחיך ואת שלום הצאן והשבני דבר וישלחהו מעמק חברון ויבא שכמה׃,Hebrew
וימצאהו איש והנה תעה בשדה וישאלהו האיש לאמר מה תבקש׃,Hebrew
ויאמר את אחי אנכי מבקש הגידה נא לי איפה הם רעים׃,Hebrew
ויאמר האיש נסעו מזה כי שמעתי אמרים נלכה דתינה וילך יוסף אחר אחיו וימצאם בדתן׃,Hebrew
ויראו אתו מרחק ובטרם יקרב אליהם ויתנכלו אתו להמיתו׃,Hebrew
ויאמרו איש אל אחיו הנה בעל החלמות הלזה בא׃,Hebrew
ועתה לכו ונהרגהו ונשלכהו באחד הברות ואמרנו חיה רעה אכלתהו ונראה מה יהיו חלמתיו׃,Hebrew
וישמע ראובן ויצלהו מידם ויאמר לא נכנו נפש׃,Hebrew
ויאמר אלהם ראובן אל תשפכו דם השליכו אתו אל הבור הזה אשר במדבר ויד אל תשלחו בו למען הציל אתו מידם להשיבו אל אביו׃,Hebrew
ויהי כאשר בא יוסף אל אחיו ויפשיטו את יוסף את כתנתו את כתנת הפסים אשר עליו׃,Hebrew
ויקחהו וישלכו אתו הברה והבור רק אין בו מים׃,Hebrew
וישבו לאכל לחם וישאו עיניהם ויראו והנה ארחת ישמעאלים באה מגלעד וגמליהם נשאים נכאת וצרי ולט הולכים להוריד מצרימה׃,Hebrew
ויאמר יהודה אל אחיו מה בצע כי נהרג את אחינו וכסינו את דמו׃,Hebrew
לכו ונמכרנו לישמעאלים וידנו אל תהי בו כי אחינו בשרנו הוא וישמעו אחיו׃,Hebrew
ויעברו אנשים מדינים סחרים וימשכו ויעלו את יוסף מן הבור וימכרו את יוסף לישמעאלים בעשרים כסף ויביאו את יוסף מצרימה׃,Hebrew
וישב ראובן אל הבור והנה אין יוסף בבור ויקרע את בגדיו׃,Hebrew
וישב אל אחיו ויאמר הילד איננו ואני אנה אני בא׃,Hebrew
ויקחו את כתנת יוסף וישחטו שעיר עזים ויטבלו את הכתנת בדם׃,Hebrew
וישלחו את כתנת הפסים ויביאו אל אביהם ויאמרו זאת מצאנו הכר נא הכתנת בנך הוא אם לא׃,Hebrew
ויכירה ויאמר כתנת בני חיה רעה אכלתהו טרף טרף יוסף׃,Hebrew
ויקרע יעקב שמלתיו וישם שק במתניו ויתאבל על בנו ימים רבים׃,Hebrew
ויקמו כל בניו וכל בנתיו לנחמו וימאן להתנחם ויאמר כי ארד אל בני אבל שאלה ויבך אתו אביו׃,Hebrew
והמדנים מכרו אתו אל מצרים לפוטיפר סריס פרעה שר הטבחים׃,Hebrew
ויהי בעת ההוא וירד יהודה מאת אחיו ויט עד איש עדלמי ושמו חירה׃,Hebrew
וירא שם יהודה בת איש כנעני ושמו שוע ויקחה ויבא אליה׃,Hebrew
ותהר ותלד בן ויקרא את שמו ער׃,Hebrew
ותהר עוד ותלד בן ותקרא את שמו אונן׃,Hebrew
ותסף עוד ותלד בן ותקרא את שמו שלה והיה בכזיב בלדתה אתו׃,Hebrew
ויקח יהודה אשה לער בכורו ושמה תמר׃,Hebrew
ויהי ער בכור יהודה רע בעיני יהוה וימתהו יהוה׃,Hebrew
ויאמר יהודה לאונן בא אל אשת אחיך ויבם אתה והקם זרע לאחיך׃,Hebrew
וידע אונן כי לא לו יהיה הזרע והיה אם בא אל אשת אחיו ושחת ארצה לבלתי נתן זרע לאחיו׃,Hebrew
וירע בעיני יהוה אשר עשה וימת גם אתו׃,Hebrew
ויאמר יהודה לתמר כלתו שבי אלמנה בית אביך עד יגדל שלה בני כי אמר פן ימות גם הוא כאחיו ותלך תמר ותשב בית אביה׃,Hebrew
וירבו הימים ותמת בת שוע אשת יהודה וינחם יהודה ויעל על גזזי צאנו הוא וחירה רעהו העדלמי תמנתה׃,Hebrew
ויגד לתמר לאמר הנה חמיך עלה תמנתה לגז צאנו׃,Hebrew
ותסר בגדי אלמנותה מעליה ותכס בצעיף ותתעלף ותשב בפתח עינים אשר על דרך תמנתה כי ראתה כי גדל שלה והוא לא נתנה לו לאשה׃,Hebrew
ויראה יהודה ויחשבה לזונה כי כסתה פניה׃,Hebrew
ויט אליה אל הדרך ויאמר הבה נא אבוא אליך כי לא ידע כי כלתו הוא ותאמר מה תתן לי כי תבוא אלי׃,Hebrew
ויאמר אנכי אשלח גדי עזים מן הצאן ותאמר אם תתן ערבון עד שלחך׃,Hebrew
ויאמר מה הערבון אשר אתן לך ותאמר חתמך ופתילך ומטך אשר בידך ויתן לה ויבא אליה ותהר לו׃,Hebrew
ותקם ותלך ותסר צעיפה מעליה ותלבש בגדי אלמנותה׃,Hebrew
וישלח יהודה את גדי העזים ביד רעהו העדלמי לקחת הערבון מיד האשה ולא מצאה׃,Hebrew
וישאל את אנשי מקמה לאמר איה הקדשה הוא בעינים על הדרך ויאמרו לא היתה בזה קדשה׃,Hebrew
וישב אל יהודה ויאמר לא מצאתיה וגם אנשי המקום אמרו לא היתה בזה קדשה׃,Hebrew
ויאמר יהודה תקח לה פן נהיה לבוז הנה שלחתי הגדי הזה ואתה לא מצאתה׃,Hebrew
ויהי כמשלש חדשים ויגד ליהודה לאמר זנתה תמר כלתך וגם הנה הרה לזנונים ויאמר יהודה הוציאוה ותשרף׃,Hebrew
הוא מוצאת והיא שלחה אל חמיה לאמר לאיש אשר אלה לו אנכי הרה ותאמר הכר נא למי החתמת והפתילים והמטה האלה׃,Hebrew
ויכר יהודה ויאמר צדקה ממני כי על כן לא נתתיה לשלה בני ולא יסף עוד לדעתה׃,Hebrew
ויהי בעת לדתה והנה תאומים בבטנה׃,Hebrew
ויהי בלדתה ויתן יד ותקח המילדת ותקשר על ידו שני לאמר זה יצא ראשנה׃,Hebrew
ויהי כמשיב ידו והנה יצא אחיו ותאמר מה פרצת עליך פרץ ויקרא שמו פרץ׃,Hebrew
ואחר יצא אחיו אשר על ידו השני ויקרא שמו זרח׃,Hebrew
ויוסף הורד מצרימה ויקנהו פוטיפר סריס פרעה שר הטבחים איש מצרי מיד הישמעאלים אשר הורדהו שמה׃,Hebrew
ויהי יהוה את יוסף ויהי איש מצליח ויהי בבית אדניו המצרי׃,Hebrew
וירא אדניו כי יהוה אתו וכל אשר הוא עשה יהוה מצליח בידו׃,Hebrew
וימצא יוסף חן בעיניו וישרת אתו ויפקדהו על ביתו וכל יש לו נתן בידו׃,Hebrew
ויהי מאז הפקיד אתו בביתו ועל כל אשר יש לו ויברך יהוה את בית המצרי בגלל יוסף ויהי ברכת יהוה בכל אשר יש לו בבית ובשדה׃,Hebrew
ויעזב כל אשר לו ביד יוסף ולא ידע אתו מאומה כי אם הלחם אשר הוא אוכל ויהי יוסף יפה תאר ויפה מראה׃,Hebrew
ויהי אחר הדברים האלה ותשא אשת אדניו את עיניה אל יוסף ותאמר שכבה עמי׃,Hebrew
וימאן ויאמר אל אשת אדניו הן אדני לא ידע אתי מה בבית וכל אשר יש לו נתן בידי׃,Hebrew
איננו גדול בבית הזה ממני ולא חשך ממני מאומה כי אם אותך באשר את אשתו ואיך אעשה הרעה הגדלה הזאת וחטאתי לאלהים׃,Hebrew
ויהי כדברה אל יוסף יום יום ולא שמע אליה לשכב אצלה להיות עמה׃,Hebrew
ויהי כהיום הזה ויבא הביתה לעשות מלאכתו ואין איש מאנשי הבית שם בבית׃,Hebrew
ותתפשהו בבגדו לאמר שכבה עמי ויעזב בגדו בידה וינס ויצא החוצה׃,Hebrew
ויהי כראותה כי עזב בגדו בידה וינס החוצה׃,Hebrew
ותקרא לאנשי ביתה ותאמר להם לאמר ראו הביא לנו איש עברי לצחק בנו בא אלי לשכב עמי ואקרא בקול גדול׃,Hebrew
ויהי כשמעו כי הרימתי קולי ואקרא ויעזב בגדו אצלי וינס ויצא החוצה׃,Hebrew
ותנח בגדו אצלה עד בוא אדניו אל ביתו׃,Hebrew
ותדבר אליו כדברים האלה לאמר בא אלי העבד העברי אשר הבאת לנו לצחק בי׃,Hebrew
ויהי כהרימי קולי ואקרא ויעזב בגדו אצלי וינס החוצה׃,Hebrew
ויהי כשמע אדניו את דברי אשתו אשר דברה אליו לאמר כדברים האלה עשה לי עבדך ויחר אפו׃,Hebrew
ויקח אדני יוסף אתו ויתנהו אל בית הסהר מקום אשר אסורי המלך אסורים ויהי שם בבית הסהר׃,Hebrew
ויהי יהוה את יוסף ויט אליו חסד ויתן חנו בעיני שר בית הסהר׃,Hebrew
ויתן שר בית הסהר ביד יוסף את כל האסירם אשר בבית הסהר ואת כל אשר עשים שם הוא היה עשה׃,Hebrew
אין שר בית הסהר ראה את כל מאומה בידו באשר יהוה אתו ואשר הוא עשה יהוה מצליח׃,Hebrew
ויהי אחר הדברים האלה חטאו משקה מלך מצרים והאפה לאדניהם למלך מצרים׃,Hebrew
ויקצף פרעה על שני סריסיו על שר המשקים ועל שר האופים׃,Hebrew
ויתן אתם במשמר בית שר הטבחים אל בית הסהר מקום אשר יוסף אסור שם׃,Hebrew
ויפקד שר הטבחים את יוסף אתם וישרת אתם ויהיו ימים במשמר׃,Hebrew
ויחלמו חלום שניהם איש חלמו בלילה אחד איש כפתרון חלמו המשקה והאפה אשר למלך מצרים אשר אסורים בבית הסהר׃,Hebrew
ויבא אליהם יוסף בבקר וירא אתם והנם זעפים׃,Hebrew
וישאל את סריסי פרעה אשר אתו במשמר בית אדניו לאמר מדוע פניכם רעים היום׃,Hebrew
ויאמרו אליו חלום חלמנו ופתר אין אתו ויאמר אלהם יוסף הלוא לאלהים פתרנים ספרו נא לי׃,Hebrew
ויספר שר המשקים את חלמו ליוסף ויאמר לו בחלומי והנה גפן לפני׃,Hebrew
ובגפן שלשה שריגם והיא כפרחת עלתה נצה הבשילו אשכלתיה ענבים׃,Hebrew
וכוס פרעה בידי ואקח את הענבים ואשחט אתם אל כוס פרעה ואתן את הכוס על כף פרעה׃,Hebrew
ויאמר לו יוסף זה פתרנו שלשת השרגים שלשת ימים הם׃,Hebrew
בעוד שלשת ימים ישא פרעה את ראשך והשיבך על כנך ונתת כוס פרעה בידו כמשפט הראשון אשר היית משקהו׃,Hebrew
כי אם זכרתני אתך כאשר ייטב לך ועשית נא עמדי חסד והזכרתני אל פרעה והוצאתני מן הבית הזה׃,Hebrew
כי גנב גנבתי מארץ העברים וגם פה לא עשיתי מאומה כי שמו אתי בבור׃,Hebrew
וירא שר האפים כי טוב פתר ויאמר אל יוסף אף אני בחלומי והנה שלשה סלי חרי על ראשי׃,Hebrew
ובסל העליון מכל מאכל פרעה מעשה אפה והעוף אכל אתם מן הסל מעל ראשי׃,Hebrew
ויען יוסף ויאמר זה פתרנו שלשת הסלים שלשת ימים הם׃,Hebrew
בעוד שלשת ימים ישא פרעה את ראשך מעליך ותלה אותך על עץ ואכל העוף את בשרך מעליך׃,Hebrew
ויהי ביום השלישי יום הלדת את פרעה ויעש משתה לכל עבדיו וישא את ראש שר המשקים ואת ראש שר האפים בתוך עבדיו׃,Hebrew
וישב את שר המשקים על משקהו ויתן הכוס על כף פרעה׃,Hebrew
ואת שר האפים תלה כאשר פתר להם יוסף׃,Hebrew
ולא זכר שר המשקים את יוסף וישכחהו׃,Hebrew
ויהי מקץ שנתים ימים ופרעה חלם והנה עמד על היאר׃,Hebrew
והנה מן היאר עלת שבע פרות יפות מראה ובריאת בשר ותרעינה באחו׃,Hebrew
והנה שבע פרות אחרות עלות אחריהן מן היאר רעות מראה ודקות בשר ותעמדנה אצל הפרות על שפת היאר׃,Hebrew
ותאכלנה הפרות רעות המראה ודקת הבשר את שבע הפרות יפת המראה והבריאת וייקץ פרעה׃,Hebrew
ויישן ויחלם שנית והנה שבע שבלים עלות בקנה אחד בריאות וטבות׃,Hebrew
והנה שבע שבלים דקות ושדופת קדים צמחות אחריהן׃,Hebrew
ותבלענה השבלים הדקות את שבע השבלים הבריאות והמלאות וייקץ פרעה והנה חלום׃,Hebrew
ויהי בבקר ותפעם רוחו וישלח ויקרא את כל חרטמי מצרים ואת כל חכמיה ויספר פרעה להם את חלמו ואין פותר אותם לפרעה׃,Hebrew
וידבר שר המשקים את פרעה לאמר את חטאי אני מזכיר היום׃,Hebrew
פרעה קצף על עבדיו ויתן אתי במשמר בית שר הטבחים אתי ואת שר האפים׃,Hebrew
ונחלמה חלום בלילה אחד אני והוא איש כפתרון חלמו חלמנו׃,Hebrew
ושם אתנו נער עברי עבד לשר הטבחים ונספר לו ויפתר לנו את חלמתינו איש כחלמו פתר׃,Hebrew
ויהי כאשר פתר לנו כן היה אתי השיב על כני ואתו תלה׃,Hebrew
וישלח פרעה ויקרא את יוסף ויריצהו מן הבור ויגלח ויחלף שמלתיו ויבא אל פרעה׃,Hebrew
ויאמר פרעה אל יוסף חלום חלמתי ופתר אין אתו ואני שמעתי עליך לאמר תשמע חלום לפתר אתו׃,Hebrew
ויען יוסף את פרעה לאמר בלעדי אלהים יענה את שלום פרעה׃,Hebrew
וידבר פרעה אל יוסף בחלמי הנני עמד על שפת היאר׃,Hebrew
והנה מן היאר עלת שבע פרות בריאות בשר ויפת תאר ותרעינה באחו׃,Hebrew
והנה שבע פרות אחרות עלות אחריהן דלות ורעות תאר מאד ורקות בשר לא ראיתי כהנה בכל ארץ מצרים לרע׃,Hebrew
ותאכלנה הפרות הרקות והרעות את שבע הפרות הראשנות הבריאת׃,Hebrew
ותבאנה אל קרבנה ולא נודע כי באו אל קרבנה ומראיהן רע כאשר בתחלה ואיקץ׃,Hebrew
וארא בחלמי והנה שבע שבלים עלת בקנה אחד מלאת וטבות׃,Hebrew
והנה שבע שבלים צנמות דקות שדפות קדים צמחות אחריהם׃,Hebrew
ותבלען השבלים הדקת את שבע השבלים הטבות ואמר אל החרטמים ואין מגיד לי׃,Hebrew
ויאמר יוסף אל פרעה חלום פרעה אחד הוא את אשר האלהים עשה הגיד לפרעה׃,Hebrew
שבע פרת הטבת שבע שנים הנה ושבע השבלים הטבת שבע שנים הנה חלום אחד הוא׃,Hebrew
ושבע הפרות הרקות והרעת העלת אחריהן שבע שנים הנה ושבע השבלים הרקות שדפות הקדים יהיו שבע שני רעב׃,Hebrew
הוא הדבר אשר דברתי אל פרעה אשר האלהים עשה הראה את פרעה׃,Hebrew
הנה שבע שנים באות שבע גדול בכל ארץ מצרים׃,Hebrew
וקמו שבע שני רעב אחריהן ונשכח כל השבע בארץ מצרים וכלה הרעב את הארץ׃,Hebrew
ולא יודע השבע בארץ מפני הרעב ההוא אחרי כן כי כבד הוא מאד׃,Hebrew
ועל השנות החלום אל פרעה פעמים כי נכון הדבר מעם האלהים וממהר האלהים לעשתו׃,Hebrew
ועתה ירא פרעה איש נבון וחכם וישיתהו על ארץ מצרים׃,Hebrew
יעשה פרעה ויפקד פקדים על הארץ וחמש את ארץ מצרים בשבע שני השבע׃,Hebrew
ויקבצו את כל אכל השנים הטבת הבאת האלה ויצברו בר תחת יד פרעה אכל בערים ושמרו׃,Hebrew
והיה האכל לפקדון לארץ לשבע שני הרעב אשר תהיין בארץ מצרים ולא תכרת הארץ ברעב׃,Hebrew
וייטב הדבר בעיני פרעה ובעיני כל עבדיו׃,Hebrew
ויאמר פרעה אל עבדיו הנמצא כזה איש אשר רוח אלהים בו׃,Hebrew
ויאמר פרעה אל יוסף אחרי הודיע אלהים אותך את כל זאת אין נבון וחכם כמוך׃,Hebrew
אתה תהיה על ביתי ועל פיך ישק כל עמי רק הכסא אגדל ממך׃,Hebrew
ויאמר פרעה אל יוסף ראה נתתי אתך על כל ארץ מצרים׃,Hebrew
ויסר פרעה את טבעתו מעל ידו ויתן אתה על יד יוסף וילבש אתו בגדי שש וישם רבד הזהב על צוארו׃,Hebrew
וירכב אתו במרכבת המשנה אשר לו ויקראו לפניו אברך ונתון אתו על כל ארץ מצרים׃,Hebrew
ויאמר פרעה אל יוסף אני פרעה ובלעדיך לא ירים איש את ידו ואת רגלו בכל ארץ מצרים׃,Hebrew
ויקרא פרעה שם יוסף צפנת פענח ויתן לו את אסנת בת פוטי פרע כהן אן לאשה ויצא יוסף על ארץ מצרים׃,Hebrew
ויוסף בן שלשים שנה בעמדו לפני פרעה מלך מצרים ויצא יוסף מלפני פרעה ויעבר בכל ארץ מצרים׃,Hebrew
ותעש הארץ בשבע שני השבע לקמצים׃,Hebrew
ויקבץ את כל אכל שבע שנים אשר היו בארץ מצרים ויתן אכל בערים אכל שדה העיר אשר סביבתיה נתן בתוכה׃,Hebrew
ויצבר יוסף בר כחול הים הרבה מאד עד כי חדל לספר כי אין מספר׃,Hebrew
וליוסף ילד שני בנים בטרם תבוא שנת הרעב אשר ילדה לו אסנת בת פוטי פרע כהן און׃,Hebrew
ויקרא יוסף את שם הבכור מנשה כי נשני אלהים את כל עמלי ואת כל בית אבי׃,Hebrew
ואת שם השני קרא אפרים כי הפרני אלהים בארץ עניי׃,Hebrew
ותכלינה שבע שני השבע אשר היה בארץ מצרים׃,Hebrew
ותחלינה שבע שני הרעב לבוא כאשר אמר יוסף ויהי רעב בכל הארצות ובכל ארץ מצרים היה לחם׃,Hebrew
ותרעב כל ארץ מצרים ויצעק העם אל פרעה ללחם ויאמר פרעה לכל מצרים לכו אל יוסף אשר יאמר לכם תעשו׃,Hebrew
והרעב היה על כל פני הארץ ויפתח יוסף את כל אשר בהם וישבר למצרים ויחזק הרעב בארץ מצרים׃,Hebrew
וכל הארץ באו מצרימה לשבר אל יוסף כי חזק הרעב בכל הארץ׃,Hebrew
וירא יעקב כי יש שבר במצרים ויאמר יעקב לבניו למה תתראו׃,Hebrew
ויאמר הנה שמעתי כי יש שבר במצרים רדו שמה ושברו לנו משם ונחיה ולא נמות׃,Hebrew
וירדו אחי יוסף עשרה לשבר בר ממצרים׃,Hebrew
ואת בנימין אחי יוסף לא שלח יעקב את אחיו כי אמר פן יקראנו אסון׃,Hebrew
ויבאו בני ישראל לשבר בתוך הבאים כי היה הרעב בארץ כנען׃,Hebrew
ויוסף הוא השליט על הארץ הוא המשביר לכל עם הארץ ויבאו אחי יוסף וישתחוו לו אפים ארצה׃,Hebrew
וירא יוסף את אחיו ויכרם ויתנכר אליהם וידבר אתם קשות ויאמר אלהם מאין באתם ויאמרו מארץ כנען לשבר אכל׃,Hebrew
ויכר יוסף את אחיו והם לא הכרהו׃,Hebrew
ויזכר יוסף את החלמות אשר חלם להם ויאמר אלהם מרגלים אתם לראות את ערות הארץ באתם׃,Hebrew
ויאמרו אליו לא אדני ועבדיך באו לשבר אכל׃,Hebrew
כלנו בני איש אחד נחנו כנים אנחנו לא היו עבדיך מרגלים׃,Hebrew
ויאמר אלהם לא כי ערות הארץ באתם לראות׃,Hebrew
ויאמרו שנים עשר עבדיך אחים אנחנו בני איש אחד בארץ כנען והנה הקטן את אבינו היום והאחד איננו׃,Hebrew
ויאמר אלהם יוסף הוא אשר דברתי אלכם לאמר מרגלים אתם׃,Hebrew
בזאת תבחנו חי פרעה אם תצאו מזה כי אם בבוא אחיכם הקטן הנה׃,Hebrew
שלחו מכם אחד ויקח את אחיכם ואתם האסרו ויבחנו דבריכם האמת אתכם ואם לא חי פרעה כי מרגלים אתם׃,Hebrew
ויאסף אתם אל משמר שלשת ימים׃,Hebrew
ויאמר אלהם יוסף ביום השלישי זאת עשו וחיו את האלהים אני ירא׃,Hebrew
אם כנים אתם אחיכם אחד יאסר בבית משמרכם ואתם לכו הביאו שבר רעבון בתיכם׃,Hebrew
ואת אחיכם הקטן תביאו אלי ויאמנו דבריכם ולא תמותו ויעשו כן׃,Hebrew
ויאמרו איש אל אחיו אבל אשמים אנחנו על אחינו אשר ראינו צרת נפשו בהתחננו אלינו ולא שמענו על כן באה אלינו הצרה הזאת׃,Hebrew
ויען ראובן אתם לאמר הלוא אמרתי אליכם לאמר אל תחטאו בילד ולא שמעתם וגם דמו הנה נדרש׃,Hebrew
והם לא ידעו כי שמע יוסף כי המליץ בינתם׃,Hebrew
ויסב מעליהם ויבך וישב אלהם וידבר אלהם ויקח מאתם את שמעון ויאסר אתו לעיניהם׃,Hebrew
ויצו יוסף וימלאו את כליהם בר ולהשיב כספיהם איש אל שקו ולתת להם צדה לדרך ויעש להם כן׃,Hebrew
וישאו את שברם על חמריהם וילכו משם׃,Hebrew
ויפתח האחד את שקו לתת מספוא לחמרו במלון וירא את כספו והנה הוא בפי אמתחתו׃,Hebrew
ויאמר אל אחיו הושב כספי וגם הנה באמתחתי ויצא לבם ויחרדו איש אל אחיו לאמר מה זאת עשה אלהים לנו׃,Hebrew
ויבאו אל יעקב אביהם ארצה כנען ויגידו לו את כל הקרת אתם לאמר׃,Hebrew
דבר האיש אדני הארץ אתנו קשות ויתן אתנו כמרגלים את הארץ׃,Hebrew
ונאמר אליו כנים אנחנו לא היינו מרגלים׃,Hebrew
שנים עשר אנחנו אחים בני אבינו האחד איננו והקטן היום את אבינו בארץ כנען׃,Hebrew
ויאמר אלינו האיש אדני הארץ בזאת אדע כי כנים אתם אחיכם האחד הניחו אתי ואת רעבון בתיכם קחו ולכו׃,Hebrew
והביאו את אחיכם הקטן אלי ואדעה כי לא מרגלים אתם כי כנים אתם את אחיכם אתן לכם ואת הארץ תסחרו׃,Hebrew
ויהי הם מריקים שקיהם והנה איש צרור כספו בשקו ויראו את צררות כספיהם המה ואביהם וייראו׃,Hebrew
ויאמר אלהם יעקב אביהם אתי שכלתם יוסף איננו ושמעון איננו ואת בנימן תקחו עלי היו כלנה׃,Hebrew
ויאמר ראובן אל אביו לאמר את שני בני תמית אם לא אביאנו אליך תנה אתו על ידי ואני אשיבנו אליך׃,Hebrew
ויאמר לא ירד בני עמכם כי אחיו מת והוא לבדו נשאר וקראהו אסון בדרך אשר תלכו בה והורדתם את שיבתי ביגון שאולה׃,Hebrew
והרעב כבד בארץ׃,Hebrew
ויהי כאשר כלו לאכל את השבר אשר הביאו ממצרים ויאמר אליהם אביהם שבו שברו לנו מעט אכל׃,Hebrew
ויאמר אליו יהודה לאמר העד העד בנו האיש לאמר לא תראו פני בלתי אחיכם אתכם׃,Hebrew
אם ישך משלח את אחינו אתנו נרדה ונשברה לך אכל׃,Hebrew
ואם אינך משלח לא נרד כי האיש אמר אלינו לא תראו פני בלתי אחיכם אתכם׃,Hebrew
ויאמר ישראל למה הרעתם לי להגיד לאיש העוד לכם אח׃,Hebrew
ויאמרו שאול שאל האיש לנו ולמולדתנו לאמר העוד אביכם חי היש לכם אח ונגד לו על פי הדברים האלה הידוע נדע כי יאמר הורידו את אחיכם׃,Hebrew
ויאמר יהודה אל ישראל אביו שלחה הנער אתי ונקומה ונלכה ונחיה ולא נמות גם אנחנו גם אתה גם טפנו׃,Hebrew
אנכי אערבנו מידי תבקשנו אם לא הביאתיו אליך והצגתיו לפניך וחטאתי לך כל הימים׃,Hebrew
כי לולא התמהמהנו כי עתה שבנו זה פעמים׃,Hebrew
ויאמר אלהם ישראל אביהם אם כן אפוא זאת עשו קחו מזמרת הארץ בכליכם והורידו לאיש מנחה מעט צרי ומעט דבש נכאת ולט בטנים ושקדים׃,Hebrew
וכסף משנה קחו בידכם ואת הכסף המושב בפי אמתחתיכם תשיבו בידכם אולי משגה הוא׃,Hebrew
ואת אחיכם קחו וקומו שובו אל האיש׃,Hebrew
ואל שדי יתן לכם רחמים לפני האיש ושלח לכם את אחיכם אחר ואת בנימין ואני כאשר שכלתי שכלתי׃,Hebrew
ויקחו האנשים את המנחה הזאת ומשנה כסף לקחו בידם ואת בנימן ויקמו וירדו מצרים ויעמדו לפני יוסף׃,Hebrew
וירא יוסף אתם את בנימין ויאמר לאשר על ביתו הבא את האנשים הביתה וטבח טבח והכן כי אתי יאכלו האנשים בצהרים׃,Hebrew
ויעש האיש כאשר אמר יוסף ויבא האיש את האנשים ביתה יוסף׃,Hebrew
וייראו האנשים כי הובאו בית יוסף ויאמרו על דבר הכסף השב באמתחתינו בתחלה אנחנו מובאים להתגלל עלינו ולהתנפל עלינו ולקחת אתנו לעבדים ואת חמרינו׃,Hebrew
ויגשו אל האיש אשר על בית יוסף וידברו אליו פתח הבית׃,Hebrew
ויאמרו בי אדני ירד ירדנו בתחלה לשבר אכל׃,Hebrew
ויהי כי באנו אל המלון ונפתחה את אמתחתינו והנה כסף איש בפי אמתחתו כספנו במשקלו ונשב אתו בידנו׃,Hebrew
וכסף אחר הורדנו בידנו לשבר אכל לא ידענו מי שם כספנו באמתחתינו׃,Hebrew
ויאמר שלום לכם אל תיראו אלהיכם ואלהי אביכם נתן לכם מטמון באמתחתיכם כספכם בא אלי ויוצא אלהם את שמעון׃,Hebrew
ויבא האיש את האנשים ביתה יוסף ויתן מים וירחצו רגליהם ויתן מספוא לחמריהם׃,Hebrew
ויכינו את המנחה עד בוא יוסף בצהרים כי שמעו כי שם יאכלו לחם׃,Hebrew
ויבא יוסף הביתה ויביאו לו את המנחה אשר בידם הביתה וישתחוו לו ארצה׃,Hebrew
וישאל להם לשלום ויאמר השלום אביכם הזקן אשר אמרתם העודנו חי׃,Hebrew
ויאמרו שלום לעבדך לאבינו עודנו חי ויקדו וישתחו׃,Hebrew
וישא עיניו וירא את בנימין אחיו בן אמו ויאמר הזה אחיכם הקטן אשר אמרתם אלי ויאמר אלהים יחנך בני׃,Hebrew
וימהר יוסף כי נכמרו רחמיו אל אחיו ויבקש לבכות ויבא החדרה ויבך שמה׃,Hebrew
וירחץ פניו ויצא ויתאפק ויאמר שימו לחם׃,Hebrew
וישימו לו לבדו ולהם לבדם ולמצרים האכלים אתו לבדם כי לא יוכלון המצרים לאכל את העברים לחם כי תועבה הוא למצרים׃,Hebrew
וישבו לפניו הבכר כבכרתו והצעיר כצערתו ויתמהו האנשים איש אל רעהו׃,Hebrew
וישא משאת מאת פניו אלהם ותרב משאת בנימן ממשאת כלם חמש ידות וישתו וישכרו עמו׃,Hebrew
ויצו את אשר על ביתו לאמר מלא את אמתחת האנשים אכל כאשר יוכלון שאת ושים כסף איש בפי אמתחתו׃,Hebrew
ואת גביעי גביע הכסף תשים בפי אמתחת הקטן ואת כסף שברו ויעש כדבר יוסף אשר דבר׃,Hebrew
הבקר אור והאנשים שלחו המה וחמריהם׃,Hebrew
הם יצאו את העיר לא הרחיקו ויוסף אמר לאשר על ביתו קום רדף אחרי האנשים והשגתם ואמרת אלהם למה שלמתם רעה תחת טובה׃,Hebrew
הלוא זה אשר ישתה אדני בו והוא נחש ינחש בו הרעתם אשר עשיתם׃,Hebrew
וישגם וידבר אלהם את הדברים האלה׃,Hebrew
ויאמרו אליו למה ידבר אדני כדברים האלה חלילה לעבדיך מעשות כדבר הזה׃,Hebrew
הן כסף אשר מצאנו בפי אמתחתינו השיבנו אליך מארץ כנען ואיך נגנב מבית אדניך כסף או זהב׃,Hebrew
אשר ימצא אתו מעבדיך ומת וגם אנחנו נהיה לאדני לעבדים׃,Hebrew
ויאמר גם עתה כדבריכם כן הוא אשר ימצא אתו יהיה לי עבד ואתם תהיו נקים׃,Hebrew
וימהרו ויורדו איש את אמתחתו ארצה ויפתחו איש אמתחתו׃,Hebrew
ויחפש בגדול החל ובקטן כלה וימצא הגביע באמתחת בנימן׃,Hebrew
ויקרעו שמלתם ויעמס איש על חמרו וישבו העירה׃,Hebrew
ויבא יהודה ואחיו ביתה יוסף והוא עודנו שם ויפלו לפניו ארצה׃,Hebrew
ויאמר להם יוסף מה המעשה הזה אשר עשיתם הלוא ידעתם כי נחש ינחש איש אשר כמני׃,Hebrew
ויאמר יהודה מה נאמר לאדני מה נדבר ומה נצטדק האלהים מצא את עון עבדיך הננו עבדים לאדני גם אנחנו גם אשר נמצא הגביע בידו׃,Hebrew
ויאמר חלילה לי מעשות זאת האיש אשר נמצא הגביע בידו הוא יהיה לי עבד ואתם עלו לשלום אל אביכם׃,Hebrew
ויגש אליו יהודה ויאמר בי אדני ידבר נא עבדך דבר באזני אדני ואל יחר אפך בעבדך כי כמוך כפרעה׃,Hebrew
אדני שאל את עבדיו לאמר היש לכם אב או אח׃,Hebrew
ונאמר אל אדני יש לנו אב זקן וילד זקנים קטן ואחיו מת ויותר הוא לבדו לאמו ואביו אהבו׃,Hebrew
ותאמר אל עבדיך הורדהו אלי ואשימה עיני עליו׃,Hebrew
ונאמר אל אדני לא יוכל הנער לעזב את אביו ועזב את אביו ומת׃,Hebrew
ותאמר אל עבדיך אם לא ירד אחיכם הקטן אתכם לא תספון לראות פני׃,Hebrew
ויהי כי עלינו אל עבדך אבי ונגד לו את דברי אדני׃,Hebrew
ויאמר אבינו שבו שברו לנו מעט אכל׃,Hebrew
ונאמר לא נוכל לרדת אם יש אחינו הקטן אתנו וירדנו כי לא נוכל לראות פני האיש ואחינו הקטן איננו אתנו׃,Hebrew
ויאמר עבדך אבי אלינו אתם ידעתם כי שנים ילדה לי אשתי׃,Hebrew
ויצא האחד מאתי ואמר אך טרף טרף ולא ראיתיו עד הנה׃,Hebrew
ולקחתם גם את זה מעם פני וקרהו אסון והורדתם את שיבתי ברעה שאלה׃,Hebrew
ועתה כבאי אל עבדך אבי והנער איננו אתנו ונפשו קשורה בנפשו׃,Hebrew
והיה כראותו כי אין הנער ומת והורידו עבדיך את שיבת עבדך אבינו ביגון שאלה׃,Hebrew
כי עבדך ערב את הנער מעם אבי לאמר אם לא אביאנו אליך וחטאתי לאבי כל הימים׃,Hebrew
ועתה ישב נא עבדך תחת הנער עבד לאדני והנער יעל עם אחיו׃,Hebrew
כי איך אעלה אל אבי והנער איננו אתי פן אראה ברע אשר ימצא את אבי׃,Hebrew
ולא יכל יוסף להתאפק לכל הנצבים עליו ויקרא הוציאו כל איש מעלי ולא עמד איש אתו בהתודע יוסף אל אחיו׃,Hebrew
ויתן את קלו בבכי וישמעו מצרים וישמע בית פרעה׃,Hebrew
ויאמר יוסף אל אחיו אני יוסף העוד אבי חי ולא יכלו אחיו לענות אתו כי נבהלו מפניו׃,Hebrew
ויאמר יוסף אל אחיו גשו נא אלי ויגשו ויאמר אני יוסף אחיכם אשר מכרתם אתי מצרימה׃,Hebrew
ועתה אל תעצבו ואל יחר בעיניכם כי מכרתם אתי הנה כי למחיה שלחני אלהים לפניכם׃,Hebrew
כי זה שנתים הרעב בקרב הארץ ועוד חמש שנים אשר אין חריש וקציר׃,Hebrew
וישלחני אלהים לפניכם לשום לכם שארית בארץ ולהחיות לכם לפליטה גדלה׃,Hebrew
ועתה לא אתם שלחתם אתי הנה כי האלהים וישימני לאב לפרעה ולאדון לכל ביתו ומשל בכל ארץ מצרים׃,Hebrew
מהרו ועלו אל אבי ואמרתם אליו כה אמר בנך יוסף שמני אלהים לאדון לכל מצרים רדה אלי אל תעמד׃,Hebrew
וישבת בארץ גשן והיית קרוב אלי אתה ובניך ובני בניך וצאנך ובקרך וכל אשר לך׃,Hebrew
וכלכלתי אתך שם כי עוד חמש שנים רעב פן תורש אתה וביתך וכל אשר לך׃,Hebrew
והנה עיניכם ראות ועיני אחי בנימין כי פי המדבר אליכם׃,Hebrew
והגדתם לאבי את כל כבודי במצרים ואת כל אשר ראיתם ומהרתם והורדתם את אבי הנה׃,Hebrew
ויפל על צוארי בנימן אחיו ויבך ובנימן בכה על צואריו׃,Hebrew
וינשק לכל אחיו ויבך עליהם ואחרי כן דברו אחיו אתו׃,Hebrew
והקל נשמע בית פרעה לאמר באו אחי יוסף וייטב בעיני פרעה ובעיני עבדיו׃,Hebrew
ויאמר פרעה אל יוסף אמר אל אחיך זאת עשו טענו את בעירכם ולכו באו ארצה כנען׃,Hebrew
וקחו את אביכם ואת בתיכם ובאו אלי ואתנה לכם את טוב ארץ מצרים ואכלו את חלב הארץ׃,Hebrew
ואתה צויתה זאת עשו קחו לכם מארץ מצרים עגלות לטפכם ולנשיכם ונשאתם את אביכם ובאתם׃,Hebrew
ועינכם אל תחס על כליכם כי טוב כל ארץ מצרים לכם הוא׃,Hebrew
ויעשו כן בני ישראל ויתן להם יוסף עגלות על פי פרעה ויתן להם צדה לדרך׃,Hebrew
לכלם נתן לאיש חלפות שמלת ולבנימן נתן שלש מאות כסף וחמש חלפת שמלת׃,Hebrew
ולאביו שלח כזאת עשרה חמרים נשאים מטוב מצרים ועשר אתנת נשאת בר ולחם ומזון לאביו לדרך׃,Hebrew
וישלח את אחיו וילכו ויאמר אלהם אל תרגזו בדרך׃,Hebrew
ויעלו ממצרים ויבאו ארץ כנען אל יעקב אביהם׃,Hebrew
ויגדו לו לאמר עוד יוסף חי וכי הוא משל בכל ארץ מצרים ויפג לבו כי לא האמין להם׃,Hebrew
וידברו אליו את כל דברי יוסף אשר דבר אלהם וירא את העגלות אשר שלח יוסף לשאת אתו ותחי רוח יעקב אביהם׃,Hebrew
ויאמר ישראל רב עוד יוסף בני חי אלכה ואראנו בטרם אמות׃,Hebrew
ויסע ישראל וכל אשר לו ויבא בארה שבע ויזבח זבחים לאלהי אביו יצחק׃,Hebrew
ויאמר אלהים לישראל במראת הלילה ויאמר יעקב יעקב ויאמר הנני׃,Hebrew
ויאמר אנכי האל אלהי אביך אל תירא מרדה מצרימה כי לגוי גדול אשימך שם׃,Hebrew
אנכי ארד עמך מצרימה ואנכי אעלך גם עלה ויוסף ישית ידו על עיניך׃,Hebrew
ויקם יעקב מבאר שבע וישאו בני ישראל את יעקב אביהם ואת טפם ואת נשיהם בעגלות אשר שלח פרעה לשאת אתו׃,Hebrew
ויקחו את מקניהם ואת רכושם אשר רכשו בארץ כנען ויבאו מצרימה יעקב וכל זרעו אתו׃,Hebrew
בניו ובני בניו אתו בנתיו ובנות בניו וכל זרעו הביא אתו מצרימה׃,Hebrew
ואלה שמות בני ישראל הבאים מצרימה יעקב ובניו בכר יעקב ראובן׃,Hebrew
ובני ראובן חנוך ופלוא וחצרון וכרמי׃,Hebrew
ובני שמעון ימואל וימין ואהד ויכין וצחר ושאול בן הכנענית׃,Hebrew
ובני לוי גרשון קהת ומררי׃,Hebrew
ובני יהודה ער ואונן ושלה ופרץ וזרח וימת ער ואונן בארץ כנען ויהיו בני פרץ חצרון וחמול׃,Hebrew
ובני יששכר תולע ופוה ויוב ושמרון׃,Hebrew
ובני זבולן סרד ואלון ויחלאל׃,Hebrew
אלה בני לאה אשר ילדה ליעקב בפדן ארם ואת דינה בתו כל נפש בניו ובנותיו שלשים ושלש׃,Hebrew
ובני גד צפיון וחגי שוני ואצבן ערי וארודי ואראלי׃,Hebrew
ובני אשר ימנה וישוה וישוי ובריעה ושרח אחתם ובני בריעה חבר ומלכיאל׃,Hebrew
אלה בני זלפה אשר נתן לבן ללאה בתו ותלד את אלה ליעקב שש עשרה נפש׃,Hebrew
בני רחל אשת יעקב יוסף ובנימן׃,Hebrew
ויולד ליוסף בארץ מצרים אשר ילדה לו אסנת בת פוטי פרע כהן אן את מנשה ואת אפרים׃,Hebrew
ובני בנימן בלע ובכר ואשבל גרא ונעמן אחי וראש מפים וחפים וארד׃,Hebrew
אלה בני רחל אשר ילד ליעקב כל נפש ארבעה עשר׃,Hebrew
ובני דן חשים׃,Hebrew
ובני נפתלי יחצאל וגוני ויצר ושלם׃,Hebrew
אלה בני בלהה אשר נתן לבן לרחל בתו ותלד את אלה ליעקב כל נפש שבעה׃,Hebrew
כל הנפש הבאה ליעקב מצרימה יצאי ירכו מלבד נשי בני יעקב כל נפש ששים ושש׃,Hebrew
ובני יוסף אשר ילד לו במצרים נפש שנים כל הנפש לבית יעקב הבאה מצרימה שבעים׃,Hebrew
ואת יהודה שלח לפניו אל יוסף להורת לפניו גשנה ויבאו ארצה גשן׃,Hebrew
ויאסר יוסף מרכבתו ויעל לקראת ישראל אביו גשנה וירא אליו ויפל על צואריו ויבך על צואריו עוד׃,Hebrew
ויאמר ישראל אל יוסף אמותה הפעם אחרי ראותי את פניך כי עודך חי׃,Hebrew
ויאמר יוסף אל אחיו ואל בית אביו אעלה ואגידה לפרעה ואמרה אליו אחי ובית אבי אשר בארץ כנען באו אלי׃,Hebrew
והאנשים רעי צאן כי אנשי מקנה היו וצאנם ובקרם וכל אשר להם הביאו׃,Hebrew
והיה כי יקרא לכם פרעה ואמר מה מעשיכם׃,Hebrew
ואמרתם אנשי מקנה היו עבדיך מנעורינו ועד עתה גם אנחנו גם אבתינו בעבור תשבו בארץ גשן כי תועבת מצרים כל רעה צאן׃,Hebrew
ויבא יוסף ויגד לפרעה ויאמר אבי ואחי וצאנם ובקרם וכל אשר להם באו מארץ כנען והנם בארץ גשן׃,Hebrew
ומקצה אחיו לקח חמשה אנשים ויצגם לפני פרעה׃,Hebrew
ויאמר פרעה אל אחיו מה מעשיכם ויאמרו אל פרעה רעה צאן עבדיך גם אנחנו גם אבותינו׃,Hebrew
ויאמרו אל פרעה לגור בארץ באנו כי אין מרעה לצאן אשר לעבדיך כי כבד הרעב בארץ כנען ועתה ישבו נא עבדיך בארץ גשן׃,Hebrew
ויאמר פרעה אל יוסף לאמר אביך ואחיך באו אליך׃,Hebrew
ארץ מצרים לפניך הוא במיטב הארץ הושב את אביך ואת אחיך ישבו בארץ גשן ואם ידעת ויש בם אנשי חיל ושמתם שרי מקנה על אשר לי׃,Hebrew
ויבא יוסף את יעקב אביו ויעמדהו לפני פרעה ויברך יעקב את פרעה׃,Hebrew
ויאמר פרעה אל יעקב כמה ימי שני חייך׃,Hebrew
ויאמר יעקב אל פרעה ימי שני מגורי שלשים ומאת שנה מעט ורעים היו ימי שני חיי ולא השיגו את ימי שני חיי אבתי בימי מגוריהם׃,Hebrew
ויברך יעקב את פרעה ויצא מלפני פרעה׃,Hebrew
ויושב יוסף את אביו ואת אחיו ויתן להם אחזה בארץ מצרים במיטב הארץ בארץ רעמסס כאשר צוה פרעה׃,Hebrew
ויכלכל יוסף את אביו ואת אחיו ואת כל בית אביו לחם לפי הטף׃,Hebrew
ולחם אין בכל הארץ כי כבד הרעב מאד ותלה ארץ מצרים וארץ כנען מפני הרעב׃,Hebrew
וילקט יוסף את כל הכסף הנמצא בארץ מצרים ובארץ כנען בשבר אשר הם שברים ויבא יוסף את הכסף ביתה פרעה׃,Hebrew
ויתם הכסף מארץ מצרים ומארץ כנען ויבאו כל מצרים אל יוסף לאמר הבה לנו לחם ולמה נמות נגדך כי אפס כסף׃,Hebrew
ויאמר יוסף הבו מקניכם ואתנה לכם במקניכם אם אפס כסף׃,Hebrew
ויביאו את מקניהם אל יוסף ויתן להם יוסף לחם בסוסים ובמקנה הצאן ובמקנה הבקר ובחמרים וינהלם בלחם בכל מקנהם בשנה ההוא׃,Hebrew
ותתם השנה ההוא ויבאו אליו בשנה השנית ויאמרו לו לא נכחד מאדני כי אם תם הכסף ומקנה הבהמה אל אדני לא נשאר לפני אדני בלתי אם גויתנו ואדמתנו׃,Hebrew
למה נמות לעיניך גם אנחנו גם אדמתנו קנה אתנו ואת אדמתנו בלחם ונהיה אנחנו ואדמתנו עבדים לפרעה ותן זרע ונחיה ולא נמות והאדמה לא תשם׃,Hebrew
ויקן יוסף את כל אדמת מצרים לפרעה כי מכרו מצרים איש שדהו כי חזק עלהם הרעב ותהי הארץ לפרעה׃,Hebrew
ואת העם העביר אתו לערים מקצה גבול מצרים ועד קצהו׃,Hebrew
רק אדמת הכהנים לא קנה כי חק לכהנים מאת פרעה ואכלו את חקם אשר נתן להם פרעה על כן לא מכרו את אדמתם׃,Hebrew
ויאמר יוסף אל העם הן קניתי אתכם היום ואת אדמתכם לפרעה הא לכם זרע וזרעתם את האדמה׃,Hebrew
והיה בתבואת ונתתם חמישית לפרעה וארבע הידת יהיה לכם לזרע השדה ולאכלכם ולאשר בבתיכם ולאכל לטפכם׃,Hebrew
ויאמרו החיתנו נמצא חן בעיני אדני והיינו עבדים לפרעה׃,Hebrew
וישם אתה יוסף לחק עד היום הזה על אדמת מצרים לפרעה לחמש רק אדמת הכהנים לבדם לא היתה לפרעה׃,Hebrew
וישב ישראל בארץ מצרים בארץ גשן ויאחזו בה ויפרו וירבו מאד׃,Hebrew
ויחי יעקב בארץ מצרים שבע עשרה שנה ויהי ימי יעקב שני חייו שבע שנים וארבעים ומאת שנה׃,Hebrew
ויקרבו ימי ישראל למות ויקרא לבנו ליוסף ויאמר לו אם נא מצאתי חן בעיניך שים נא ידך תחת ירכי ועשית עמדי חסד ואמת אל נא תקברני במצרים׃,Hebrew
ושכבתי עם אבתי ונשאתני ממצרים וקברתני בקברתם ויאמר אנכי אעשה כדברך׃,Hebrew
ויאמר השבעה לי וישבע לו וישתחו ישראל על ראש המטה׃,Hebrew
ויהי אחרי הדברים האלה ויאמר ליוסף הנה אביך חלה ויקח את שני בניו עמו את מנשה ואת אפרים׃,Hebrew
ויגד ליעקב ויאמר הנה בנך יוסף בא אליך ויתחזק ישראל וישב על המטה׃,Hebrew
ויאמר יעקב אל יוסף אל שדי נראה אלי בלוז בארץ כנען ויברך אתי׃,Hebrew
ויאמר אלי הנני מפרך והרביתך ונתתיך לקהל עמים ונתתי את הארץ הזאת לזרעך אחריך אחזת עולם׃,Hebrew
ועתה שני בניך הנולדים לך בארץ מצרים עד באי אליך מצרימה לי הם אפרים ומנשה כראובן ושמעון יהיו לי׃,Hebrew
ומולדתך אשר הולדת אחריהם לך יהיו על שם אחיהם יקראו בנחלתם׃,Hebrew
ואני בבאי מפדן מתה עלי רחל בארץ כנען בדרך בעוד כברת ארץ לבא אפרתה ואקברה שם בדרך אפרת הוא בית לחם׃,Hebrew
וירא ישראל את בני יוסף ויאמר מי אלה׃,Hebrew
ויאמר יוסף אל אביו בני הם אשר נתן לי אלהים בזה ויאמר קחם נא אלי ואברכם׃,Hebrew
ועיני ישראל כבדו מזקן לא יוכל לראות ויגש אתם אליו וישק להם ויחבק להם׃,Hebrew
ויאמר ישראל אל יוסף ראה פניך לא פללתי והנה הראה אתי אלהים גם את זרעך׃,Hebrew
ויוצא יוסף אתם מעם ברכיו וישתחו לאפיו ארצה׃,Hebrew
ויקח יוסף את שניהם את אפרים בימינו משמאל ישראל ואת מנשה בשמאלו מימין ישראל ויגש אליו׃,Hebrew
וישלח ישראל את ימינו וישת על ראש אפרים והוא הצעיר ואת שמאלו על ראש מנשה שכל את ידיו כי מנשה הבכור׃,Hebrew
ויברך את יוסף ויאמר האלהים אשר התהלכו אבתי לפניו אברהם ויצחק האלהים הרעה אתי מעודי עד היום הזה׃,Hebrew
המלאך הגאל אתי מכל רע יברך את הנערים ויקרא בהם שמי ושם אבתי אברהם ויצחק וידגו לרב בקרב הארץ׃,Hebrew
וירא יוסף כי ישית אביו יד ימינו על ראש אפרים וירע בעיניו ויתמך יד אביו להסיר אתה מעל ראש אפרים על ראש מנשה׃,Hebrew
ויאמר יוסף אל אביו לא כן אבי כי זה הבכר שים ימינך על ראשו׃,Hebrew
וימאן אביו ויאמר ידעתי בני ידעתי גם הוא יהיה לעם וגם הוא יגדל ואולם אחיו הקטן יגדל ממנו וזרעו יהיה מלא הגוים׃,Hebrew
ויברכם ביום ההוא לאמור בך יברך ישראל לאמר ישמך אלהים כאפרים וכמנשה וישם את אפרים לפני מנשה׃,Hebrew
ויאמר ישראל אל יוסף הנה אנכי מת והיה אלהים עמכם והשיב אתכם אל ארץ אבתיכם׃,Hebrew
ואני נתתי לך שכם אחד על אחיך אשר לקחתי מיד האמרי בחרבי ובקשתי׃,Hebrew
ויקרא יעקב אל בניו ויאמר האספו ואגידה לכם את אשר יקרא אתכם באחרית הימים׃,Hebrew
הקבצו ושמעו בני יעקב ושמעו אל ישראל אביכם׃,Hebrew
ראובן בכרי אתה כחי וראשית אוני יתר שאת ויתר עז׃,Hebrew
פחז כמים אל תותר כי עלית משכבי אביך אז חללת יצועי עלה׃,Hebrew
שמעון ולוי אחים כלי חמס מכרתיהם׃,Hebrew
בסדם אל תבא נפשי בקהלם אל תחד כבדי כי באפם הרגו איש וברצנם עקרו שור׃,Hebrew
ארור אפם כי עז ועברתם כי קשתה אחלקם ביעקב ואפיצם בישראל׃,Hebrew
יהודה אתה יודוך אחיך ידך בערף איביך ישתחוו לך בני אביך׃,Hebrew
גור אריה יהודה מטרף בני עלית כרע רבץ כאריה וכלביא מי יקימנו׃,Hebrew
לא יסור שבט מיהודה ומחקק מבין רגליו עד כי יבא שילה ולו יקהת עמים׃,Hebrew
אסרי לגפן עירה ולשרקה בני אתנו כבס ביין לבשו ובדם ענבים סותה׃,Hebrew
חכלילי עינים מיין ולבן שנים מחלב׃,Hebrew
זבולן לחוף ימים ישכן והוא לחוף אניות וירכתו על צידן׃,Hebrew
יששכר חמר גרם רבץ בין המשפתים׃,Hebrew
וירא מנחה כי טוב ואת הארץ כי נעמה ויט שכמו לסבל ויהי למס עבד׃,Hebrew
דן ידין עמו כאחד שבטי ישראל׃,Hebrew
יהי דן נחש עלי דרך שפיפן עלי ארח הנשך עקבי סוס ויפל רכבו אחור׃,Hebrew
לישועתך קויתי יהוה׃,Hebrew
גד גדוד יגודנו והוא יגד עקב׃,Hebrew
מאשר שמנה לחמו והוא יתן מעדני מלך׃,Hebrew
נפתלי אילה שלחה הנתן אמרי שפר׃,Hebrew
בן פרת יוסף בן פרת עלי עין בנות צעדה עלי שור׃,Hebrew
וימררהו ורבו וישטמהו בעלי חצים׃,Hebrew
ותשב באיתן קשתו ויפזו זרעי ידיו מידי אביר יעקב משם רעה אבן ישראל׃,Hebrew
מאל אביך ויעזרך ואת שדי ויברכך ברכת שמים מעל ברכת תהום רבצת תחת ברכת שדים ורחם׃,Hebrew
ברכת אביך גברו על ברכת הורי עד תאות גבעת עולם תהיין לראש יוסף ולקדקד נזיר אחיו׃,Hebrew
בנימין זאב יטרף בבקר יאכל עד ולערב יחלק שלל׃,Hebrew
כל אלה שבטי ישראל שנים עשר וזאת אשר דבר להם אביהם ויברך אותם איש אשר כברכתו ברך אתם׃,Hebrew
ויצו אותם ויאמר אלהם אני נאסף אל עמי קברו אתי אל אבתי אל המערה אשר בשדה עפרון החתי׃,Hebrew
במערה אשר בשדה המכפלה אשר על פני ממרא בארץ כנען אשר קנה אברהם את השדה מאת עפרן החתי לאחזת קבר׃,Hebrew
שמה קברו את אברהם ואת שרה אשתו שמה קברו את יצחק ואת רבקה אשתו ושמה קברתי את לאה׃,Hebrew
מקנה השדה והמערה אשר בו מאת בני חת׃,Hebrew
ויכל יעקב לצות את בניו ויאסף רגליו אל המטה ויגוע ויאסף אל עמיו׃,Hebrew
ויפל יוסף על פני אביו ויבך עליו וישק לו׃,Hebrew
ויצו יוסף את עבדיו את הרפאים לחנט את אביו ויחנטו הרפאים את ישראל׃,Hebrew
וימלאו לו ארבעים יום כי כן ימלאו ימי החנטים ויבכו אתו מצרים שבעים יום׃,Hebrew
ויעברו ימי בכיתו וידבר יוסף אל בית פרעה לאמר אם נא מצאתי חן בעיניכם דברו נא באזני פרעה לאמר׃,Hebrew
אבי השביעני לאמר הנה אנכי מת בקברי אשר כריתי לי בארץ כנען שמה תקברני ועתה אעלה נא ואקברה את אבי ואשובה׃,Hebrew
ויאמר פרעה עלה וקבר את אביך כאשר השביעך׃,Hebrew
ויעל יוסף לקבר את אביו ויעלו אתו כל עבדי פרעה זקני ביתו וכל זקני ארץ מצרים׃,Hebrew
וכל בית יוסף ואחיו ובית אביו רק טפם וצאנם ובקרם עזבו בארץ גשן׃,Hebrew
ויעל עמו גם רכב גם פרשים ויהי המחנה כבד מאד׃,Hebrew
ויבאו עד גרן האטד אשר בעבר הירדן ויספדו שם מספד גדול וכבד מאד ויעש לאביו אבל שבעת ימים׃,Hebrew
וירא יושב הארץ הכנעני את האבל בגרן האטד ויאמרו אבל כבד זה למצרים על כן קרא שמה אבל מצרים אשר בעבר הירדן׃,Hebrew
ויעשו בניו לו כן כאשר צום׃,Hebrew
וישאו אתו בניו ארצה כנען ויקברו אתו במערת שדה המכפלה אשר קנה אברהם את השדה לאחזת קבר מאת עפרן החתי על פני ממרא׃,Hebrew
וישב יוסף מצרימה הוא ואחיו וכל העלים אתו לקבר את אביו אחרי קברו את אביו׃,Hebrew
ויראו אחי יוסף כי מת אביהם ויאמרו לו ישטמנו יוסף והשב ישיב לנו את כל הרעה אשר גמלנו אתו׃,Hebrew
ויצוו אל יוסף לאמר אביך צוה לפני מותו לאמר׃,Hebrew
כה תאמרו ליוסף אנא שא נא פשע אחיך וחטאתם כי רעה גמלוך ועתה שא נא לפשע עבדי אלהי אביך ויבך יוסף בדברם אליו׃,Hebrew
וילכו גם אחיו ויפלו לפניו ויאמרו הננו לך לעבדים׃,Hebrew
ויאמר אלהם יוסף אל תיראו כי התחת אלהים אני׃,Hebrew
ואתם חשבתם עלי רעה אלהים חשבה לטבה למען עשה כיום הזה להחית עם רב׃,Hebrew
ועתה אל תיראו אנכי אכלכל אתכם ואת טפכם וינחם אותם וידבר על לבם׃,Hebrew
וישב יוסף במצרים הוא ובית אביו ויחי יוסף מאה ועשר שנים׃,Hebrew
וירא יוסף לאפרים בני שלשים גם בני מכיר בן מנשה ילדו על ברכי יוסף׃,Hebrew
ויאמר יוסף אל אחיו אנכי מת ואלהים פקד יפקד אתכם והעלה אתכם מן הארץ הזאת אל הארץ אשר נשבע לאברהם ליצחק וליעקב׃,Hebrew
וישבע יוסף את בני ישראל לאמר פקד יפקד אלהים אתכם והעלתם את עצמתי מזה׃,Hebrew
וימת יוסף בן מאה ועשר שנים ויחנטו אתו ויישם בארון במצרים׃,Hebrew
ואלה שמות בני ישראל הבאים מצרימה את יעקב איש וביתו באו׃,Hebrew
ראובן שמעון לוי ויהודה׃,Hebrew
יששכר זבולן ובנימן׃,Hebrew
דן ונפתלי גד ואשר׃,Hebrew
ויהי כל נפש יצאי ירך יעקב שבעים נפש ויוסף היה במצרים׃,Hebrew
וימת יוסף וכל אחיו וכל הדור ההוא׃,Hebrew
ובני ישראל פרו וישרצו וירבו ויעצמו במאד מאד ותמלא הארץ אתם׃,Hebrew
ויקם מלך חדש על מצרים אשר לא ידע את יוסף׃,Hebrew
ויאמר אל עמו הנה עם בני ישראל רב ועצום ממנו׃,Hebrew
הבה נתחכמה לו פן ירבה והיה כי תקראנה מלחמה ונוסף גם הוא על שנאינו ונלחם בנו ועלה מן הארץ׃,Hebrew
וישימו עליו שרי מסים למען ענתו בסבלתם ויבן ערי מסכנות לפרעה את פתם ואת רעמסס׃,Hebrew
וכאשר יענו אתו כן ירבה וכן יפרץ ויקצו מפני בני ישראל׃,Hebrew
ויעבדו מצרים את בני ישראל בפרך׃,Hebrew
וימררו את חייהם בעבדה קשה בחמר ובלבנים ובכל עבדה בשדה את כל עבדתם אשר עבדו בהם בפרך׃,Hebrew
ויאמר מלך מצרים למילדת העברית אשר שם האחת שפרה ושם השנית פועה׃,Hebrew
ויאמר בילדכן את העבריות וראיתן על האבנים אם בן הוא והמתן אתו ואם בת היא וחיה׃,Hebrew
ותיראן המילדת את האלהים ולא עשו כאשר דבר אליהן מלך מצרים ותחיין את הילדים׃,Hebrew
ויקרא מלך מצרים למילדת ויאמר להן מדוע עשיתן הדבר הזה ותחיין את הילדים׃,Hebrew
ותאמרן המילדת אל פרעה כי לא כנשים המצרית העברית כי חיות הנה בטרם תבוא אלהן המילדת וילדו׃,Hebrew
וייטב אלהים למילדת וירב העם ויעצמו מאד׃,Hebrew
ויהי כי יראו המילדת את האלהים ויעש להם בתים׃,Hebrew
ויצו פרעה לכל עמו לאמר כל הבן הילוד היארה תשליכהו וכל הבת תחיון׃,Hebrew
וילך איש מבית לוי ויקח את בת לוי׃,Hebrew
ותהר האשה ותלד בן ותרא אתו כי טוב הוא ותצפנהו שלשה ירחים׃,Hebrew
ולא יכלה עוד הצפינו ותקח לו תבת גמא ותחמרה בחמר ובזפת ותשם בה את הילד ותשם בסוף על שפת היאר׃,Hebrew
ותתצב אחתו מרחק לדעה מה יעשה לו׃,Hebrew
ותרד בת פרעה לרחץ על היאר ונערתיה הלכת על יד היאר ותרא את התבה בתוך הסוף ותשלח את אמתה ותקחה׃,Hebrew
ותפתח ותראהו את הילד והנה נער בכה ותחמל עליו ותאמר מילדי העברים זה׃,Hebrew
ותאמר אחתו אל בת פרעה האלך וקראתי לך אשה מינקת מן העברית ותינק לך את הילד׃,Hebrew
ותאמר לה בת פרעה לכי ותלך העלמה ותקרא את אם הילד׃,Hebrew
ותאמר לה בת פרעה היליכי את הילד הזה והינקהו לי ואני אתן את שכרך ותקח האשה הילד ותניקהו׃,Hebrew
ויגדל הילד ותבאהו לבת פרעה ויהי לה לבן ותקרא שמו משה ותאמר כי מן המים משיתהו׃,Hebrew
ויהי בימים ההם ויגדל משה ויצא אל אחיו וירא בסבלתם וירא איש מצרי מכה איש עברי מאחיו׃,Hebrew
ויפן כה וכה וירא כי אין איש ויך את המצרי ויטמנהו בחול׃,Hebrew
ויצא ביום השני והנה שני אנשים עברים נצים ויאמר לרשע למה תכה רעך׃,Hebrew
ויאמר מי שמך לאיש שר ושפט עלינו הלהרגני אתה אמר כאשר הרגת את המצרי ויירא משה ויאמר אכן נודע הדבר׃,Hebrew
וישמע פרעה את הדבר הזה ויבקש להרג את משה ויברח משה מפני פרעה וישב בארץ מדין וישב על הבאר׃,Hebrew
ולכהן מדין שבע בנות ותבאנה ותדלנה ותמלאנה את הרהטים להשקות צאן אביהן׃,Hebrew
ויבאו הרעים ויגרשום ויקם משה ויושען וישק את צאנם׃,Hebrew
ותבאנה אל רעואל אביהן ויאמר מדוע מהרתן בא היום׃,Hebrew
ותאמרן איש מצרי הצילנו מיד הרעים וגם דלה דלה לנו וישק את הצאן׃,Hebrew
ויאמר אל בנתיו ואיו למה זה עזבתן את האיש קראן לו ויאכל לחם׃,Hebrew
ויואל משה לשבת את האיש ויתן את צפרה בתו למשה׃,Hebrew
ותלד בן ויקרא את שמו גרשם כי אמר גר הייתי בארץ נכריה׃,Hebrew
ויהי בימים הרבים ההם וימת מלך מצרים ויאנחו בני ישראל מן העבדה ויזעקו ותעל שועתם אל האלהים מן העבדה׃,Hebrew
וישמע אלהים את נאקתם ויזכר אלהים את בריתו את אברהם את יצחק ואת יעקב׃,Hebrew
וירא אלהים את בני ישראל וידע אלהים׃,Hebrew
ומשה היה רעה את צאן יתרו חתנו כהן מדין וינהג את הצאן אחר המדבר ויבא אל הר האלהים חרבה׃,Hebrew
וירא מלאך יהוה אליו בלבת אש מתוך הסנה וירא והנה הסנה בער באש והסנה איננו אכל׃,Hebrew
ויאמר משה אסרה נא ואראה את המראה הגדל הזה מדוע לא יבער הסנה׃,Hebrew
וירא יהוה כי סר לראות ויקרא אליו אלהים מתוך הסנה ויאמר משה משה ויאמר הנני׃,Hebrew
ויאמר אל תקרב הלם של נעליך מעל רגליך כי המקום אשר אתה עומד עליו אדמת קדש הוא׃,Hebrew
ויאמר אנכי אלהי אביך אלהי אברהם אלהי יצחק ואלהי יעקב ויסתר משה פניו כי ירא מהביט אל האלהים׃,Hebrew
ויאמר יהוה ראה ראיתי את עני עמי אשר במצרים ואת צעקתם שמעתי מפני נגשיו כי ידעתי את מכאביו׃,Hebrew
וארד להצילו מיד מצרים ולהעלתו מן הארץ ההוא אל ארץ טובה ורחבה אל ארץ זבת חלב ודבש אל מקום הכנעני והחתי והאמרי והפרזי והחוי והיבוסי׃,Hebrew
ועתה הנה צעקת בני ישראל באה אלי וגם ראיתי את הלחץ אשר מצרים לחצים אתם׃,Hebrew
ועתה לכה ואשלחך אל פרעה והוצא את עמי בני ישראל ממצרים׃,Hebrew
ויאמר משה אל האלהים מי אנכי כי אלך אל פרעה וכי אוציא את בני ישראל ממצרים׃,Hebrew
ויאמר כי אהיה עמך וזה לך האות כי אנכי שלחתיך בהוציאך את העם ממצרים תעבדון את האלהים על ההר הזה׃,Hebrew
ויאמר משה אל האלהים הנה אנכי בא אל בני ישראל ואמרתי להם אלהי אבותיכם שלחני אליכם ואמרו לי מה שמו מה אמר אלהם׃,Hebrew
ויאמר אלהים אל משה אהיה אשר אהיה ויאמר כה תאמר לבני ישראל אהיה שלחני אליכם׃,Hebrew
ויאמר עוד אלהים אל משה כה תאמר אל בני ישראל יהוה אלהי אבתיכם אלהי אברהם אלהי יצחק ואלהי יעקב שלחני אליכם זה שמי לעלם וזה זכרי לדר דר׃,Hebrew
לך ואספת את זקני ישראל ואמרת אלהם יהוה אלהי אבתיכם נראה אלי אלהי אברהם יצחק ויעקב לאמר פקד פקדתי אתכם ואת העשוי לכם במצרים׃,Hebrew
ואמר אעלה אתכם מעני מצרים אל ארץ הכנעני והחתי והאמרי והפרזי והחוי והיבוסי אל ארץ זבת חלב ודבש׃,Hebrew
ושמעו לקלך ובאת אתה וזקני ישראל אל מלך מצרים ואמרתם אליו יהוה אלהי העבריים נקרה עלינו ועתה נלכה נא דרך שלשת ימים במדבר ונזבחה ליהוה אלהינו׃,Hebrew
ואני ידעתי כי לא יתן אתכם מלך מצרים להלך ולא ביד חזקה׃,Hebrew
ושלחתי את ידי והכיתי את מצרים בכל נפלאתי אשר אעשה בקרבו ואחרי כן ישלח אתכם׃,Hebrew
ונתתי את חן העם הזה בעיני מצרים והיה כי תלכון לא תלכו ריקם׃,Hebrew
ושאלה אשה משכנתה ומגרת ביתה כלי כסף וכלי זהב ושמלת ושמתם על בניכם ועל בנתיכם ונצלתם את מצרים׃,Hebrew
ויען משה ויאמר והן לא יאמינו לי ולא ישמעו בקלי כי יאמרו לא נראה אליך יהוה׃,Hebrew
ויאמר אליו יהוה מזה בידך ויאמר מטה׃,Hebrew
ויאמר השליכהו ארצה וישליכהו ארצה ויהי לנחש וינס משה מפניו׃,Hebrew
ויאמר יהוה אל משה שלח ידך ואחז בזנבו וישלח ידו ויחזק בו ויהי למטה בכפו׃,Hebrew
למען יאמינו כי נראה אליך יהוה אלהי אבתם אלהי אברהם אלהי יצחק ואלהי יעקב׃,Hebrew
ויאמר יהוה לו עוד הבא נא ידך בחיקך ויבא ידו בחיקו ויוצאה והנה ידו מצרעת כשלג׃,Hebrew
ויאמר השב ידך אל חיקך וישב ידו אל חיקו ויוצאה מחיקו והנה שבה כבשרו׃,Hebrew
והיה אם לא יאמינו לך ולא ישמעו לקל האת הראשון והאמינו לקל האת האחרון׃,Hebrew
והיה אם לא יאמינו גם לשני האתות האלה ולא ישמעון לקלך ולקחת ממימי היאר ושפכת היבשה והיו המים אשר תקח מן היאר והיו לדם ביבשת׃,Hebrew
ויאמר משה אל יהוה בי אדני לא איש דברים אנכי גם מתמול גם משלשם גם מאז דברך אל עבדך כי כבד פה וכבד לשון אנכי׃,Hebrew
ויאמר יהוה אליו מי שם פה לאדם או מי ישום אלם או חרש או פקח או עור הלא אנכי יהוה׃,Hebrew
ועתה לך ואנכי אהיה עם פיך והוריתיך אשר תדבר׃,Hebrew
ויאמר בי אדני שלח נא ביד תשלח׃,Hebrew
ויחר אף יהוה במשה ויאמר הלא אהרן אחיך הלוי ידעתי כי דבר ידבר הוא וגם הנה הוא יצא לקראתך וראך ושמח בלבו׃,Hebrew
ודברת אליו ושמת את הדברים בפיו ואנכי אהיה עם פיך ועם פיהו והוריתי אתכם את אשר תעשון׃,Hebrew
ודבר הוא לך אל העם והיה הוא יהיה לך לפה ואתה תהיה לו לאלהים׃,Hebrew
ואת המטה הזה תקח בידך אשר תעשה בו את האתת׃,Hebrew
וילך משה וישב אל יתר חתנו ויאמר לו אלכה נא ואשובה אל אחי אשר במצרים ואראה העודם חיים ויאמר יתרו למשה לך לשלום׃,Hebrew
ויאמר יהוה אל משה במדין לך שב מצרים כי מתו כל האנשים המבקשים את נפשך׃,Hebrew
ויקח משה את אשתו ואת בניו וירכבם על החמר וישב ארצה מצרים ויקח משה את מטה האלהים בידו׃,Hebrew
ויאמר יהוה אל משה בלכתך לשוב מצרימה ראה כל המפתים אשר שמתי בידך ועשיתם לפני פרעה ואני אחזק את לבו ולא ישלח את העם׃,Hebrew
ואמרת אל פרעה כה אמר יהוה בני בכרי ישראל׃,Hebrew
ואמר אליך שלח את בני ויעבדני ותמאן לשלחו הנה אנכי הרג את בנך בכרך׃,Hebrew
ויהי בדרך במלון ויפגשהו יהוה ויבקש המיתו׃,Hebrew
ותקח צפרה צר ותכרת את ערלת בנה ותגע לרגליו ותאמר כי חתן דמים אתה לי׃,Hebrew
וירף ממנו אז אמרה חתן דמים למולת׃,Hebrew
ויאמר יהוה אל אהרן לך לקראת משה המדברה וילך ויפגשהו בהר האלהים וישק לו׃,Hebrew
ויגד משה לאהרן את כל דברי יהוה אשר שלחו ואת כל האתת אשר צוהו׃,Hebrew
וילך משה ואהרן ויאספו את כל זקני בני ישראל׃,Hebrew
וידבר אהרן את כל הדברים אשר דבר יהוה אל משה ויעש האתת לעיני העם׃,Hebrew
ויאמן העם וישמעו כי פקד יהוה את בני ישראל וכי ראה את ענים ויקדו וישתחוו׃,Hebrew
ואחר באו משה ואהרן ויאמרו אל פרעה כה אמר יהוה אלהי ישראל שלח את עמי ויחגו לי במדבר׃,Hebrew
ויאמר פרעה מי יהוה אשר אשמע בקלו לשלח את ישראל לא ידעתי את יהוה וגם את ישראל לא אשלח׃,Hebrew
ויאמרו אלהי העברים נקרא עלינו נלכה נא דרך שלשת ימים במדבר ונזבחה ליהוה אלהינו פן יפגענו בדבר או בחרב׃,Hebrew
ויאמר אלהם מלך מצרים למה משה ואהרן תפריעו את העם ממעשיו לכו לסבלתיכם׃,Hebrew
ויאמר פרעה הן רבים עתה עם הארץ והשבתם אתם מסבלתם׃,Hebrew
ויצו פרעה ביום ההוא את הנגשים בעם ואת שטריו לאמר׃,Hebrew
לא תאספון לתת תבן לעם ללבן הלבנים כתמול שלשם הם ילכו וקששו להם תבן׃,Hebrew
ואת מתכנת הלבנים אשר הם עשים תמול שלשם תשימו עליהם לא תגרעו ממנו כי נרפים הם על כן הם צעקים לאמר נלכה נזבחה לאלהינו׃,Hebrew
תכבד העבדה על האנשים ויעשו בה ואל ישעו בדברי שקר׃,Hebrew
ויצאו נגשי העם ושטריו ויאמרו אל העם לאמר כה אמר פרעה אינני נתן לכם תבן׃,Hebrew
אתם לכו קחו לכם תבן מאשר תמצאו כי אין נגרע מעבדתכם דבר׃,Hebrew
ויפץ העם בכל ארץ מצרים לקשש קש לתבן׃,Hebrew
והנגשים אצים לאמר כלו מעשיכם דבר יום ביומו כאשר בהיות התבן׃,Hebrew
ויכו שטרי בני ישראל אשר שמו עלהם נגשי פרעה לאמר מדוע לא כליתם חקכם ללבן כתמול שלשם גם תמול גם היום׃,Hebrew
ויבאו שטרי בני ישראל ויצעקו אל פרעה לאמר למה תעשה כה לעבדיך׃,Hebrew
תבן אין נתן לעבדיך ולבנים אמרים לנו עשו והנה עבדיך מכים וחטאת עמך׃,Hebrew
ויאמר נרפים אתם נרפים על כן אתם אמרים נלכה נזבחה ליהוה׃,Hebrew
ועתה לכו עבדו ותבן לא ינתן לכם ותכן לבנים תתנו׃,Hebrew
ויראו שטרי בני ישראל אתם ברע לאמר לא תגרעו מלבניכם דבר יום ביומו׃,Hebrew
ויפגעו את משה ואת אהרן נצבים לקראתם בצאתם מאת פרעה׃,Hebrew
ויאמרו אלהם ירא יהוה עליכם וישפט אשר הבאשתם את ריחנו בעיני פרעה ובעיני עבדיו לתת חרב בידם להרגנו׃,Hebrew
וישב משה אל יהוה ויאמר אדני למה הרעתה לעם הזה למה זה שלחתני׃,Hebrew
ומאז באתי אל פרעה לדבר בשמך הרע לעם הזה והצל לא הצלת את עמך׃,Hebrew
ויאמר יהוה אל משה עתה תראה אשר אעשה לפרעה כי ביד חזקה ישלחם וביד חזקה יגרשם מארצו׃,Hebrew
וידבר אלהים אל משה ויאמר אליו אני יהוה׃,Hebrew
וארא אל אברהם אל יצחק ואל יעקב באל שדי ושמי יהוה לא נודעתי להם׃,Hebrew
וגם הקמתי את בריתי אתם לתת להם את ארץ כנען את ארץ מגריהם אשר גרו בה׃,Hebrew
וגם אני שמעתי את נאקת בני ישראל אשר מצרים מעבדים אתם ואזכר את בריתי׃,Hebrew
לכן אמר לבני ישראל אני יהוה והוצאתי אתכם מתחת סבלת מצרים והצלתי אתכם מעבדתם וגאלתי אתכם בזרוע נטויה ובשפטים גדלים׃,Hebrew
ולקחתי אתכם לי לעם והייתי לכם לאלהים וידעתם כי אני יהוה אלהיכם המוציא אתכם מתחת סבלות מצרים׃,Hebrew
והבאתי אתכם אל הארץ אשר נשאתי את ידי לתת אתה לאברהם ליצחק וליעקב ונתתי אתה לכם מורשה אני יהוה׃,Hebrew
וידבר משה כן אל בני ישראל ולא שמעו אל משה מקצר רוח ומעבדה קשה׃,Hebrew
וידבר יהוה אל משה לאמר׃,Hebrew
בא דבר אל פרעה מלך מצרים וישלח את בני ישראל מארצו׃,Hebrew
וידבר משה לפני יהוה לאמר הן בני ישראל לא שמעו אלי ואיך ישמעני פרעה ואני ערל שפתים׃,Hebrew
וידבר יהוה אל משה ואל אהרן ויצום אל בני ישראל ואל פרעה מלך מצרים להוציא את בני ישראל מארץ מצרים׃,Hebrew
אלה ראשי בית אבתם בני ראובן בכר ישראל חנוך ופלוא חצרון וכרמי אלה משפחת ראובן׃,Hebrew
ובני שמעון ימואל וימין ואהד ויכין וצחר ושאול בן הכנענית אלה משפחת שמעון׃,Hebrew
ואלה שמות בני לוי לתלדתם גרשון וקהת ומררי ושני חיי לוי שבע ושלשים ומאת שנה׃,Hebrew
בני גרשון לבני ושמעי למשפחתם׃,Hebrew
ובני קהת עמרם ויצהר וחברון ועזיאל ושני חיי קהת שלש ושלשים ומאת שנה׃,Hebrew
ובני מררי מחלי ומושי אלה משפחת הלוי לתלדתם׃,Hebrew
ויקח עמרם את יוכבד דדתו לו לאשה ותלד לו את אהרן ואת משה ושני חיי עמרם שבע ושלשים ומאת שנה׃,Hebrew
ובני יצהר קרח ונפג וזכרי׃,Hebrew
ובני עזיאל מישאל ואלצפן וסתרי׃,Hebrew
ויקח אהרן את אלישבע בת עמינדב אחות נחשון לו לאשה ותלד לו את נדב ואת אביהוא את אלעזר ואת איתמר׃,Hebrew
ובני קרח אסיר ואלקנה ואביאסף אלה משפחת הקרחי׃,Hebrew
ואלעזר בן אהרן לקח לו מבנות פוטיאל לו לאשה ותלד לו את פינחס אלה ראשי אבות הלוים למשפחתם׃,Hebrew
הוא אהרן ומשה אשר אמר יהוה להם הוציאו את בני ישראל מארץ מצרים על צבאתם׃,Hebrew
הם המדברים אל פרעה מלך מצרים להוציא את בני ישראל ממצרים הוא משה ואהרן׃,Hebrew
ויהי ביום דבר יהוה אל משה בארץ מצרים׃,Hebrew
וידבר יהוה אל משה לאמר אני יהוה דבר אל פרעה מלך מצרים את כל אשר אני דבר אליך׃,Hebrew
ויאמר משה לפני יהוה הן אני ערל שפתים ואיך ישמע אלי פרעה׃,Hebrew
ויאמר יהוה אל משה ראה נתתיך אלהים לפרעה ואהרן אחיך יהיה נביאך׃,Hebrew
אתה תדבר את כל אשר אצוך ואהרן אחיך ידבר אל פרעה ושלח את בני ישראל מארצו׃,Hebrew
ואני אקשה את לב פרעה והרביתי את אתתי ואת מופתי בארץ מצרים׃,Hebrew
ולא ישמע אלכם פרעה ונתתי את ידי במצרים והוצאתי את צבאתי את עמי בני ישראל מארץ מצרים בשפטים גדלים׃,Hebrew
וידעו מצרים כי אני יהוה בנטתי את ידי על מצרים והוצאתי את בני ישראל מתוכם׃,Hebrew
ויעש משה ואהרן כאשר צוה יהוה אתם כן עשו׃,Hebrew
ומשה בן שמנים שנה ואהרן בן שלש ושמנים שנה בדברם אל פרעה׃,Hebrew
ויאמר יהוה אל משה ואל אהרן לאמר׃,Hebrew
כי ידבר אלכם פרעה לאמר תנו לכם מופת ואמרת אל אהרן קח את מטך והשלך לפני פרעה יהי לתנין׃,Hebrew
ויבא משה ואהרן אל פרעה ויעשו כן כאשר צוה יהוה וישלך אהרן את מטהו לפני פרעה ולפני עבדיו ויהי לתנין׃,Hebrew
ויקרא גם פרעה לחכמים ולמכשפים ויעשו גם הם חרטמי מצרים בלהטיהם כן׃,Hebrew
וישליכו איש מטהו ויהיו לתנינם ויבלע מטה אהרן את מטתם׃,Hebrew
ויחזק לב פרעה ולא שמע אלהם כאשר דבר יהוה׃,Hebrew
ויאמר יהוה אל משה כבד לב פרעה מאן לשלח העם׃,Hebrew
לך אל פרעה בבקר הנה יצא המימה ונצבת לקראתו על שפת היאר והמטה אשר נהפך לנחש תקח בידך׃,Hebrew
ואמרת אליו יהוה אלהי העברים שלחני אליך לאמר שלח את עמי ויעבדני במדבר והנה לא שמעת עד כה׃,Hebrew
כה אמר יהוה בזאת תדע כי אני יהוה הנה אנכי מכה במטה אשר בידי על המים אשר ביאר ונהפכו לדם׃,Hebrew
והדגה אשר ביאר תמות ובאש היאר ונלאו מצרים לשתות מים מן היאר׃,Hebrew
ויאמר יהוה אל משה אמר אל אהרן קח מטך ונטה ידך על מימי מצרים על נהרתם על יאריהם ועל אגמיהם ועל כל מקוה מימיהם ויהיו דם והיה דם בכל ארץ מצרים ובעצים ובאבנים׃,Hebrew
ויעשו כן משה ואהרן כאשר צוה יהוה וירם במטה ויך את המים אשר ביאר לעיני פרעה ולעיני עבדיו ויהפכו כל המים אשר ביאר לדם׃,Hebrew
והדגה אשר ביאר מתה ויבאש היאר ולא יכלו מצרים לשתות מים מן היאר ויהי הדם בכל ארץ מצרים׃,Hebrew
ויעשו כן חרטמי מצרים בלטיהם ויחזק לב פרעה ולא שמע אלהם כאשר דבר יהוה׃,Hebrew
ויפן פרעה ויבא אל ביתו ולא שת לבו גם לזאת׃,Hebrew
ויחפרו כל מצרים סביבת היאר מים לשתות כי לא יכלו לשתת ממימי היאר׃,Hebrew
וימלא שבעת ימים אחרי הכות יהוה את היאר׃,Hebrew
ויאמר יהוה אל משה בא אל פרעה ואמרת אליו כה אמר יהוה שלח את עמי ויעבדני׃,Hebrew
ואם מאן אתה לשלח הנה אנכי נגף את כל גבולך בצפרדעים׃,Hebrew
ושרץ היאר צפרדעים ועלו ובאו בביתך ובחדר משכבך ועל מטתך ובבית עבדיך ובעמך ובתנוריך ובמשארותיך׃,Hebrew
ובכה ובעמך ובכל עבדיך יעלו הצפרדעים׃,Hebrew
ויאמר יהוה אל משה אמר אל אהרן נטה את ידך במטך על הנהרת על היארים ועל האגמים והעל את הצפרדעים על ארץ מצרים׃,Hebrew
ויט אהרן את ידו על מימי מצרים ותעל הצפרדע ותכס את ארץ מצרים׃,Hebrew
ויעשו כן החרטמים בלטיהם ויעלו את הצפרדעים על ארץ מצרים׃,Hebrew
ויקרא פרעה למשה ולאהרן ויאמר העתירו אל יהוה ויסר הצפרדעים ממני ומעמי ואשלחה את העם ויזבחו ליהוה׃,Hebrew
ויאמר משה לפרעה התפאר עלי למתי אעתיר לך ולעבדיך ולעמך להכרית הצפרדעים ממך ומבתיך רק ביאר תשארנה׃,Hebrew
ויאמר למחר ויאמר כדברך למען תדע כי אין כיהוה אלהינו׃,Hebrew
וסרו הצפרדעים ממך ומבתיך ומעבדיך ומעמך רק ביאר תשארנה׃,Hebrew
ויצא משה ואהרן מעם פרעה ויצעק משה אל יהוה על דבר הצפרדעים אשר שם לפרעה׃,Hebrew
ויעש יהוה כדבר משה וימתו הצפרדעים מן הבתים מן החצרת ומן השדת׃,Hebrew
ויצברו אתם חמרם חמרם ותבאש הארץ׃,Hebrew
וירא פרעה כי היתה הרוחה והכבד את לבו ולא שמע אלהם כאשר דבר יהוה׃,Hebrew
ויאמר יהוה אל משה אמר אל אהרן נטה את מטך והך את עפר הארץ והיה לכנם בכל ארץ מצרים׃,Hebrew
ויעשו כן ויט אהרן את ידו במטהו ויך את עפר הארץ ותהי הכנם באדם ובבהמה כל עפר הארץ היה כנים בכל ארץ מצרים׃,Hebrew
ויעשו כן החרטמים בלטיהם להוציא את הכנים ולא יכלו ותהי הכנם באדם ובבהמה׃,Hebrew
ויאמרו החרטמים אל פרעה אצבע אלהים הוא ויחזק לב פרעה ולא שמע אלהם כאשר דבר יהוה׃,Hebrew
ויאמר יהוה אל משה השכם בבקר והתיצב לפני פרעה הנה יוצא המימה ואמרת אליו כה אמר יהוה שלח עמי ויעבדני׃,Hebrew
כי אם אינך משלח את עמי הנני משליח בך ובעבדיך ובעמך ובבתיך את הערב ומלאו בתי מצרים את הערב וגם האדמה אשר הם עליה׃,Hebrew
והפליתי ביום ההוא את ארץ גשן אשר עמי עמד עליה לבלתי היות שם ערב למען תדע כי אני יהוה בקרב הארץ׃,Hebrew
ושמתי פדת בין עמי ובין עמך למחר יהיה האת הזה׃,Hebrew
ויעש יהוה כן ויבא ערב כבד ביתה פרעה ובית עבדיו ובכל ארץ מצרים תשחת הארץ מפני הערב׃,Hebrew
ויקרא פרעה אל משה ולאהרן ויאמר לכו זבחו לאלהיכם בארץ׃,Hebrew
ויאמר משה לא נכון לעשות כן כי תועבת מצרים נזבח ליהוה אלהינו הן נזבח את תועבת מצרים לעיניהם ולא יסקלנו׃,Hebrew
דרך שלשת ימים נלך במדבר וזבחנו ליהוה אלהינו כאשר יאמר אלינו׃,Hebrew
ויאמר פרעה אנכי אשלח אתכם וזבחתם ליהוה אלהיכם במדבר רק הרחק לא תרחיקו ללכת העתירו בעדי׃,Hebrew
ויאמר משה הנה אנכי יוצא מעמך והעתרתי אל יהוה וסר הערב מפרעה מעבדיו ומעמו מחר רק אל יסף פרעה התל לבלתי שלח את העם לזבח ליהוה׃,Hebrew
ויצא משה מעם פרעה ויעתר אל יהוה׃,Hebrew
ויעש יהוה כדבר משה ויסר הערב מפרעה מעבדיו ומעמו לא נשאר אחד׃,Hebrew
ויכבד פרעה את לבו גם בפעם הזאת ולא שלח את העם׃,Hebrew
ויאמר יהוה אל משה בא אל פרעה ודברת אליו כה אמר יהוה אלהי העברים שלח את עמי ויעבדני׃,Hebrew
כי אם מאן אתה לשלח ועודך מחזיק בם׃,Hebrew
הנה יד יהוה הויה במקנך אשר בשדה בסוסים בחמרים בגמלים בבקר ובצאן דבר כבד מאד׃,Hebrew
והפלה יהוה בין מקנה ישראל ובין מקנה מצרים ולא ימות מכל לבני ישראל דבר׃,Hebrew
וישם יהוה מועד לאמר מחר יעשה יהוה הדבר הזה בארץ׃,Hebrew
ויעש יהוה את הדבר הזה ממחרת וימת כל מקנה מצרים וממקנה בני ישראל לא מת אחד׃,Hebrew
וישלח פרעה והנה לא מת ממקנה ישראל עד אחד ויכבד לב פרעה ולא שלח את העם׃,Hebrew
ויאמר יהוה אל משה ואל אהרן קחו לכם מלא חפניכם פיח כבשן וזרקו משה השמימה לעיני פרעה׃,Hebrew
והיה לאבק על כל ארץ מצרים והיה על האדם ועל הבהמה לשחין פרח אבעבעת בכל ארץ מצרים׃,Hebrew
ויקחו את פיח הכבשן ויעמדו לפני פרעה ויזרק אתו משה השמימה ויהי שחין אבעבעת פרח באדם ובבהמה׃,Hebrew
ולא יכלו החרטמים לעמד לפני משה מפני השחין כי היה השחין בחרטמם ובכל מצרים׃,Hebrew
ויחזק יהוה את לב פרעה ולא שמע אלהם כאשר דבר יהוה אל משה׃,Hebrew
ויאמר יהוה אל משה השכם בבקר והתיצב לפני פרעה ואמרת אליו כה אמר יהוה אלהי העברים שלח את עמי ויעבדני׃,Hebrew
כי בפעם הזאת אני שלח את כל מגפתי אל לבך ובעבדיך ובעמך בעבור תדע כי אין כמני בכל הארץ׃,Hebrew
כי עתה שלחתי את ידי ואך אותך ואת עמך בדבר ותכחד מן הארץ׃,Hebrew
ואולם בעבור זאת העמדתיך בעבור הראתך את כחי ולמען ספר שמי בכל הארץ׃,Hebrew
עודך מסתולל בעמי לבלתי שלחם׃,Hebrew
הנני ממטיר כעת מחר ברד כבד מאד אשר לא היה כמהו במצרים למן היום הוסדה ועד עתה׃,Hebrew
ועתה שלח העז את מקנך ואת כל אשר לך בשדה כל האדם והבהמה אשר ימצא בשדה ולא יאסף הביתה וירד עלהם הברד ומתו׃,Hebrew
הירא את דבר יהוה מעבדי פרעה הניס את עבדיו ואת מקנהו אל הבתים׃,Hebrew
ואשר לא שם לבו אל דבר יהוה ויעזב את עבדיו ואת מקנהו בשדה׃,Hebrew
ויאמר יהוה אל משה נטה את ידך על השמים ויהי ברד בכל ארץ מצרים על האדם ועל הבהמה ועל כל עשב השדה בארץ מצרים׃,Hebrew
ויט משה את מטהו על השמים ויהוה נתן קלת וברד ותהלך אש ארצה וימטר יהוה ברד על ארץ מצרים׃,Hebrew
ויהי ברד ואש מתלקחת בתוך הברד כבד מאד אשר לא היה כמהו בכל ארץ מצרים מאז היתה לגוי׃,Hebrew
ויך הברד בכל ארץ מצרים את כל אשר בשדה מאדם ועד בהמה ואת כל עשב השדה הכה הברד ואת כל עץ השדה שבר׃,Hebrew
רק בארץ גשן אשר שם בני ישראל לא היה ברד׃,Hebrew
וישלח פרעה ויקרא למשה ולאהרן ויאמר אלהם חטאתי הפעם יהוה הצדיק ואני ועמי הרשעים׃,Hebrew
העתירו אל יהוה ורב מהית קלת אלהים וברד ואשלחה אתכם ולא תספון לעמד׃,Hebrew
ויאמר אליו משה כצאתי את העיר אפרש את כפי אל יהוה הקלות יחדלון והברד לא יהיה עוד למען תדע כי ליהוה הארץ׃,Hebrew
ואתה ועבדיך ידעתי כי טרם תיראון מפני יהוה אלהים׃,Hebrew
והפשתה והשערה נכתה כי השערה אביב והפשתה גבעל׃,Hebrew
והחטה והכסמת לא נכו כי אפילת הנה׃,Hebrew
ויצא משה מעם פרעה את העיר ויפרש כפיו אל יהוה ויחדלו הקלות והברד ומטר לא נתך ארצה׃,Hebrew
וירא פרעה כי חדל המטר והברד והקלת ויסף לחטא ויכבד לבו הוא ועבדיו׃,Hebrew
ויחזק לב פרעה ולא שלח את בני ישראל כאשר דבר יהוה ביד משה׃,Hebrew
ויאמר יהוה אל משה בא אל פרעה כי אני הכבדתי את לבו ואת לב עבדיו למען שתי אתתי אלה בקרבו׃,Hebrew
ולמען תספר באזני בנך ובן בנך את אשר התעללתי במצרים ואת אתתי אשר שמתי בם וידעתם כי אני יהוה׃,Hebrew
ויבא משה ואהרן אל פרעה ויאמרו אליו כה אמר יהוה אלהי העברים עד מתי מאנת לענת מפני שלח עמי ויעבדני׃,Hebrew
כי אם מאן אתה לשלח את עמי הנני מביא מחר ארבה בגבלך׃,Hebrew
וכסה את עין הארץ ולא יוכל לראת את הארץ ואכל את יתר הפלטה הנשארת לכם מן הברד ואכל את כל העץ הצמח לכם מן השדה׃,Hebrew
ומלאו בתיך ובתי כל עבדיך ובתי כל מצרים אשר לא ראו אבתיך ואבות אבתיך מיום היותם על האדמה עד היום הזה ויפן ויצא מעם פרעה׃,Hebrew
ויאמרו עבדי פרעה אליו עד מתי יהיה זה לנו למוקש שלח את האנשים ויעבדו את יהוה אלהיהם הטרם תדע כי אבדה מצרים׃,Hebrew
ויושב את משה ואת אהרן אל פרעה ויאמר אלהם לכו עבדו את יהוה אלהיכם מי ומי ההלכים׃,Hebrew
ויאמר משה בנערינו ובזקנינו נלך בבנינו ובבנותנו בצאננו ובבקרנו נלך כי חג יהוה לנו׃,Hebrew
ויאמר אלהם יהי כן יהוה עמכם כאשר אשלח אתכם ואת טפכם ראו כי רעה נגד פניכם׃,Hebrew
לא כן לכו נא הגברים ועבדו את יהוה כי אתה אתם מבקשים ויגרש אתם מאת פני פרעה׃,Hebrew
ויאמר יהוה אל משה נטה ידך על ארץ מצרים בארבה ויעל על ארץ מצרים ויאכל את כל עשב הארץ את כל אשר השאיר הברד׃,Hebrew
ויט משה את מטהו על ארץ מצרים ויהוה נהג רוח קדים בארץ כל היום ההוא וכל הלילה הבקר היה ורוח הקדים נשא את הארבה׃,Hebrew
ויעל הארבה על כל ארץ מצרים וינח בכל גבול מצרים כבד מאד לפניו לא היה כן ארבה כמהו ואחריו לא יהיה כן׃,Hebrew
ויכס את עין כל הארץ ותחשך הארץ ויאכל את כל עשב הארץ ואת כל פרי העץ אשר הותיר הברד ולא נותר כל ירק בעץ ובעשב השדה בכל ארץ מצרים׃,Hebrew
וימהר פרעה לקרא למשה ולאהרן ויאמר חטאתי ליהוה אלהיכם ולכם׃,Hebrew
ועתה שא נא חטאתי אך הפעם והעתירו ליהוה אלהיכם ויסר מעלי רק את המות הזה׃,Hebrew
ויצא מעם פרעה ויעתר אל יהוה׃,Hebrew
ויהפך יהוה רוח ים חזק מאד וישא את הארבה ויתקעהו ימה סוף לא נשאר ארבה אחד בכל גבול מצרים׃,Hebrew
ויחזק יהוה את לב פרעה ולא שלח את בני ישראל׃,Hebrew
ויאמר יהוה אל משה נטה ידך על השמים ויהי חשך על ארץ מצרים וימש חשך׃,Hebrew
ויט משה את ידו על השמים ויהי חשך אפלה בכל ארץ מצרים שלשת ימים׃,Hebrew
לא ראו איש את אחיו ולא קמו איש מתחתיו שלשת ימים ולכל בני ישראל היה אור במושבתם׃,Hebrew
ויקרא פרעה אל משה ויאמר לכו עבדו את יהוה רק צאנכם ובקרכם יצג גם טפכם ילך עמכם׃,Hebrew
ויאמר משה גם אתה תתן בידנו זבחים ועלות ועשינו ליהוה אלהינו׃,Hebrew
וגם מקננו ילך עמנו לא תשאר פרסה כי ממנו נקח לעבד את יהוה אלהינו ואנחנו לא נדע מה נעבד את יהוה עד באנו שמה׃,Hebrew
ויחזק יהוה את לב פרעה ולא אבה לשלחם׃,Hebrew
ויאמר לו פרעה לך מעלי השמר לך אל תסף ראות פני כי ביום ראתך פני תמות׃,Hebrew
ויאמר משה כן דברת לא אסף עוד ראות פניך׃,Hebrew
ויאמר יהוה אל משה עוד נגע אחד אביא על פרעה ועל מצרים אחרי כן ישלח אתכם מזה כשלחו כלה גרש יגרש אתכם מזה׃,Hebrew
דבר נא באזני העם וישאלו איש מאת רעהו ואשה מאת רעותה כלי כסף וכלי זהב׃,Hebrew
ויתן יהוה את חן העם בעיני מצרים גם האיש משה גדול מאד בארץ מצרים בעיני עבדי פרעה ובעיני העם׃,Hebrew
ויאמר משה כה אמר יהוה כחצת הלילה אני יוצא בתוך מצרים׃,Hebrew
ומת כל בכור בארץ מצרים מבכור פרעה הישב על כסאו עד בכור השפחה אשר אחר הרחים וכל בכור בהמה׃,Hebrew
והיתה צעקה גדלה בכל ארץ מצרים אשר כמהו לא נהיתה וכמהו לא תסף׃,Hebrew
ולכל בני ישראל לא יחרץ כלב לשנו למאיש ועד בהמה למען תדעון אשר יפלה יהוה בין מצרים ובין ישראל׃,Hebrew
וירדו כל עבדיך אלה אלי והשתחוו לי לאמר צא אתה וכל העם אשר ברגליך ואחרי כן אצא ויצא מעם פרעה בחרי אף׃,Hebrew
ויאמר יהוה אל משה לא ישמע אליכם פרעה למען רבות מופתי בארץ מצרים׃,Hebrew
ומשה ואהרן עשו את כל המפתים האלה לפני פרעה ויחזק יהוה את לב פרעה ולא שלח את בני ישראל מארצו׃,Hebrew
ויאמר יהוה אל משה ואל אהרן בארץ מצרים לאמר׃,Hebrew
החדש הזה לכם ראש חדשים ראשון הוא לכם לחדשי השנה׃,Hebrew
דברו אל כל עדת ישראל לאמר בעשר לחדש הזה ויקחו להם איש שה לבית אבת שה לבית׃,Hebrew
ואם ימעט הבית מהית משה ולקח הוא ושכנו הקרב אל ביתו במכסת נפשת איש לפי אכלו תכסו על השה׃,Hebrew
שה תמים זכר בן שנה יהיה לכם מן הכבשים ומן העזים תקחו׃,Hebrew
והיה לכם למשמרת עד ארבעה עשר יום לחדש הזה ושחטו אתו כל קהל עדת ישראל בין הערבים׃,Hebrew
ולקחו מן הדם ונתנו על שתי המזוזת ועל המשקוף על הבתים אשר יאכלו אתו בהם׃,Hebrew
ואכלו את הבשר בלילה הזה צלי אש ומצות על מררים יאכלהו׃,Hebrew
אל תאכלו ממנו נא ובשל מבשל במים כי אם צלי אש ראשו על כרעיו ועל קרבו׃,Hebrew
ולא תותירו ממנו עד בקר והנתר ממנו עד בקר באש תשרפו׃,Hebrew
וככה תאכלו אתו מתניכם חגרים נעליכם ברגליכם ומקלכם בידכם ואכלתם אתו בחפזון פסח הוא ליהוה׃,Hebrew
ועברתי בארץ מצרים בלילה הזה והכיתי כל בכור בארץ מצרים מאדם ועד בהמה ובכל אלהי מצרים אעשה שפטים אני יהוה׃,Hebrew
והיה הדם לכם לאת על הבתים אשר אתם שם וראיתי את הדם ופסחתי עלכם ולא יהיה בכם נגף למשחית בהכתי בארץ מצרים׃,Hebrew
והיה היום הזה לכם לזכרון וחגתם אתו חג ליהוה לדרתיכם חקת עולם תחגהו׃,Hebrew
שבעת ימים מצות תאכלו אך ביום הראשון תשביתו שאר מבתיכם כי כל אכל חמץ ונכרתה הנפש ההוא מישראל מיום הראשן עד יום השבעי׃,Hebrew
וביום הראשון מקרא קדש וביום השביעי מקרא קדש יהיה לכם כל מלאכה לא יעשה בהם אך אשר יאכל לכל נפש הוא לבדו יעשה לכם׃,Hebrew
ושמרתם את המצות כי בעצם היום הזה הוצאתי את צבאותיכם מארץ מצרים ושמרתם את היום הזה לדרתיכם חקת עולם׃,Hebrew
בראשן בארבעה עשר יום לחדש בערב תאכלו מצת עד יום האחד ועשרים לחדש בערב׃,Hebrew
שבעת ימים שאר לא ימצא בבתיכם כי כל אכל מחמצת ונכרתה הנפש ההוא מעדת ישראל בגר ובאזרח הארץ׃,Hebrew
כל מחמצת לא תאכלו בכל מושבתיכם תאכלו מצות׃,Hebrew
ויקרא משה לכל זקני ישראל ויאמר אלהם משכו וקחו לכם צאן למשפחתיכם ושחטו הפסח׃,Hebrew
ולקחתם אגדת אזוב וטבלתם בדם אשר בסף והגעתם אל המשקוף ואל שתי המזוזת מן הדם אשר בסף ואתם לא תצאו איש מפתח ביתו עד בקר׃,Hebrew
ועבר יהוה לנגף את מצרים וראה את הדם על המשקוף ועל שתי המזוזת ופסח יהוה על הפתח ולא יתן המשחית לבא אל בתיכם לנגף׃,Hebrew
ושמרתם את הדבר הזה לחק לך ולבניך עד עולם׃,Hebrew
והיה כי תבאו אל הארץ אשר יתן יהוה לכם כאשר דבר ושמרתם את העבדה הזאת׃,Hebrew
והיה כי יאמרו אליכם בניכם מה העבדה הזאת לכם׃,Hebrew
ואמרתם זבח פסח הוא ליהוה אשר פסח על בתי בני ישראל במצרים בנגפו את מצרים ואת בתינו הציל ויקד העם וישתחוו׃,Hebrew
וילכו ויעשו בני ישראל כאשר צוה יהוה את משה ואהרן כן עשו׃,Hebrew
ויהי בחצי הלילה ויהוה הכה כל בכור בארץ מצרים מבכר פרעה הישב על כסאו עד בכור השבי אשר בבית הבור וכל בכור בהמה׃,Hebrew
ויקם פרעה לילה הוא וכל עבדיו וכל מצרים ותהי צעקה גדלה במצרים כי אין בית אשר אין שם מת׃,Hebrew
ויקרא למשה ולאהרן לילה ויאמר קומו צאו מתוך עמי גם אתם גם בני ישראל ולכו עבדו את יהוה כדברכם׃,Hebrew
גם צאנכם גם בקרכם קחו כאשר דברתם ולכו וברכתם גם אתי׃,Hebrew
ותחזק מצרים על העם למהר לשלחם מן הארץ כי אמרו כלנו מתים׃,Hebrew
וישא העם את בצקו טרם יחמץ משארתם צררת בשמלתם על שכמם׃,Hebrew
ובני ישראל עשו כדבר משה וישאלו ממצרים כלי כסף וכלי זהב ושמלת׃,Hebrew
ויהוה נתן את חן העם בעיני מצרים וישאלום וינצלו את מצרים׃,Hebrew
ויסעו בני ישראל מרעמסס סכתה כשש מאות אלף רגלי הגברים לבד מטף׃,Hebrew
וגם ערב רב עלה אתם וצאן ובקר מקנה כבד מאד׃,Hebrew
ויאפו את הבצק אשר הוציאו ממצרים עגת מצות כי לא חמץ כי גרשו ממצרים ולא יכלו להתמהמה וגם צדה לא עשו להם׃,Hebrew
ומושב בני ישראל אשר ישבו במצרים שלשים שנה וארבע מאות שנה׃,Hebrew
ויהי מקץ שלשים שנה וארבע מאות שנה ויהי בעצם היום הזה יצאו כל צבאות יהוה מארץ מצרים׃,Hebrew
ליל שמרים הוא ליהוה להוציאם מארץ מצרים הוא הלילה הזה ליהוה שמרים לכל בני ישראל לדרתם׃,Hebrew
ויאמר יהוה אל משה ואהרן זאת חקת הפסח כל בן נכר לא יאכל בו׃,Hebrew
וכל עבד איש מקנת כסף ומלתה אתו אז יאכל בו׃,Hebrew
תושב ושכיר לא יאכל בו׃,Hebrew
בבית אחד יאכל לא תוציא מן הבית מן הבשר חוצה ועצם לא תשברו בו׃,Hebrew
כל עדת ישראל יעשו אתו׃,Hebrew
וכי יגור אתך גר ועשה פסח ליהוה המול לו כל זכר ואז יקרב לעשתו והיה כאזרח הארץ וכל ערל לא יאכל בו׃,Hebrew
תורה אחת יהיה לאזרח ולגר הגר בתוככם׃,Hebrew
ויעשו כל בני ישראל כאשר צוה יהוה את משה ואת אהרן כן עשו׃,Hebrew
ויהי בעצם היום הזה הוציא יהוה את בני ישראל מארץ מצרים על צבאתם׃,Hebrew
וידבר יהוה אל משה לאמר׃,Hebrew
קדש לי כל בכור פטר כל רחם בבני ישראל באדם ובבהמה לי הוא׃,Hebrew
ויאמר משה אל העם זכור את היום הזה אשר יצאתם ממצרים מבית עבדים כי בחזק יד הוציא יהוה אתכם מזה ולא יאכל חמץ׃,Hebrew
היום אתם יצאים בחדש האביב׃,Hebrew
והיה כי יביאך יהוה אל ארץ הכנעני והחתי והאמרי והחוי והיבוסי אשר נשבע לאבתיך לתת לך ארץ זבת חלב ודבש ועבדת את העבדה הזאת בחדש הזה׃,Hebrew
שבעת ימים תאכל מצת וביום השביעי חג ליהוה׃,Hebrew
מצות יאכל את שבעת הימים ולא יראה לך חמץ ולא יראה לך שאר בכל גבלך׃,Hebrew
והגדת לבנך ביום ההוא לאמר בעבור זה עשה יהוה לי בצאתי ממצרים׃,Hebrew
והיה לך לאות על ידך ולזכרון בין עיניך למען תהיה תורת יהוה בפיך כי ביד חזקה הוצאך יהוה ממצרים׃,Hebrew
ושמרת את החקה הזאת למועדה מימים ימימה׃,Hebrew
והיה כי יבאך יהוה אל ארץ הכנעני כאשר נשבע לך ולאבתיך ונתנה לך׃,Hebrew
והעברת כל פטר רחם ליהוה וכל פטר שגר בהמה אשר יהיה לך הזכרים ליהוה׃,Hebrew
וכל פטר חמר תפדה בשה ואם לא תפדה וערפתו וכל בכור אדם בבניך תפדה׃,Hebrew
והיה כי ישאלך בנך מחר לאמר מה זאת ואמרת אליו בחזק יד הוציאנו יהוה ממצרים מבית עבדים׃,Hebrew
ויהי כי הקשה פרעה לשלחנו ויהרג יהוה כל בכור בארץ מצרים מבכר אדם ועד בכור בהמה על כן אני זבח ליהוה כל פטר רחם הזכרים וכל בכור בני אפדה׃,Hebrew
והיה לאות על ידכה ולטוטפת בין עיניך כי בחזק יד הוציאנו יהוה ממצרים׃,Hebrew
ויהי בשלח פרעה את העם ולא נחם אלהים דרך ארץ פלשתים כי קרוב הוא כי אמר אלהים פן ינחם העם בראתם מלחמה ושבו מצרימה׃,Hebrew
ויסב אלהים את העם דרך המדבר ים סוף וחמשים עלו בני ישראל מארץ מצרים׃,Hebrew
ויקח משה את עצמות יוסף עמו כי השבע השביע את בני ישראל לאמר פקד יפקד אלהים אתכם והעליתם את עצמתי מזה אתכם׃,Hebrew
ויסעו מסכת ויחנו באתם בקצה המדבר׃,Hebrew
ויהוה הלך לפניהם יומם בעמוד ענן לנחתם הדרך ולילה בעמוד אש להאיר להם ללכת יומם ולילה׃,Hebrew
לא ימיש עמוד הענן יומם ועמוד האש לילה לפני העם׃,Hebrew
וידבר יהוה אל משה לאמר׃,Hebrew
דבר אל בני ישראל וישבו ויחנו לפני פי החירת בין מגדל ובין הים לפני בעל צפן נכחו תחנו על הים׃,Hebrew
ואמר פרעה לבני ישראל נבכים הם בארץ סגר עליהם המדבר׃,Hebrew
וחזקתי את לב פרעה ורדף אחריהם ואכבדה בפרעה ובכל חילו וידעו מצרים כי אני יהוה ויעשו כן׃,Hebrew
ויגד למלך מצרים כי ברח העם ויהפך לבב פרעה ועבדיו אל העם ויאמרו מה זאת עשינו כי שלחנו את ישראל מעבדנו׃,Hebrew
ויאסר את רכבו ואת עמו לקח עמו׃,Hebrew
ויקח שש מאות רכב בחור וכל רכב מצרים ושלשם על כלו׃,Hebrew
ויחזק יהוה את לב פרעה מלך מצרים וירדף אחרי בני ישראל ובני ישראל יצאים ביד רמה׃,Hebrew
וירדפו מצרים אחריהם וישיגו אותם חנים על הים כל סוס רכב פרעה ופרשיו וחילו על פי החירת לפני בעל צפן׃,Hebrew
ופרעה הקריב וישאו בני ישראל את עיניהם והנה מצרים נסע אחריהם וייראו מאד ויצעקו בני ישראל אל יהוה׃,Hebrew
ויאמרו אל משה המבלי אין קברים במצרים לקחתנו למות במדבר מה זאת עשית לנו להוציאנו ממצרים׃,Hebrew
הלא זה הדבר אשר דברנו אליך במצרים לאמר חדל ממנו ונעבדה את מצרים כי טוב לנו עבד את מצרים ממתנו במדבר׃,Hebrew
ויאמר משה אל העם אל תיראו התיצבו וראו את ישועת יהוה אשר יעשה לכם היום כי אשר ראיתם את מצרים היום לא תסיפו לראתם עוד עד עולם׃,Hebrew
יהוה ילחם לכם ואתם תחרישון׃,Hebrew
ויאמר יהוה אל משה מה תצעק אלי דבר אל בני ישראל ויסעו׃,Hebrew
ואתה הרם את מטך ונטה את ידך על הים ובקעהו ויבאו בני ישראל בתוך הים ביבשה׃,Hebrew
ואני הנני מחזק את לב מצרים ויבאו אחריהם ואכבדה בפרעה ובכל חילו ברכבו ובפרשיו׃,Hebrew
וידעו מצרים כי אני יהוה בהכבדי בפרעה ברכבו ובפרשיו׃,Hebrew
ויסע מלאך האלהים ההלך לפני מחנה ישראל וילך מאחריהם ויסע עמוד הענן מפניהם ויעמד מאחריהם׃,Hebrew
ויבא בין מחנה מצרים ובין מחנה ישראל ויהי הענן והחשך ויאר את הלילה ולא קרב זה אל זה כל הלילה׃,Hebrew
ויט משה את ידו על הים ויולך יהוה את הים ברוח קדים עזה כל הלילה וישם את הים לחרבה ויבקעו המים׃,Hebrew
ויבאו בני ישראל בתוך הים ביבשה והמים להם חמה מימינם ומשמאלם׃,Hebrew
וירדפו מצרים ויבאו אחריהם כל סוס פרעה רכבו ופרשיו אל תוך הים׃,Hebrew
ויהי באשמרת הבקר וישקף יהוה אל מחנה מצרים בעמוד אש וענן ויהם את מחנה מצרים׃,Hebrew
ויסר את אפן מרכבתיו וינהגהו בכבדת ויאמר מצרים אנוסה מפני ישראל כי יהוה נלחם להם במצרים׃,Hebrew
ויאמר יהוה אל משה נטה את ידך על הים וישבו המים על מצרים על רכבו ועל פרשיו׃,Hebrew
ויט משה את ידו על הים וישב הים לפנות בקר לאיתנו ומצרים נסים לקראתו וינער יהוה את מצרים בתוך הים׃,Hebrew
וישבו המים ויכסו את הרכב ואת הפרשים לכל חיל פרעה הבאים אחריהם בים לא נשאר בהם עד אחד׃,Hebrew
ובני ישראל הלכו ביבשה בתוך הים והמים להם חמה מימינם ומשמאלם׃,Hebrew
ויושע יהוה ביום ההוא את ישראל מיד מצרים וירא ישראל את מצרים מת על שפת הים׃,Hebrew
וירא ישראל את היד הגדלה אשר עשה יהוה במצרים וייראו העם את יהוה ויאמינו ביהוה ובמשה עבדו׃,Hebrew
אז ישיר משה ובני ישראל את השירה הזאת ליהוה ויאמרו לאמר אשירה ליהוה כי גאה גאה סוס ורכבו רמה בים׃,Hebrew
עזי וזמרת יה ויהי לי לישועה זה אלי ואנוהו אלהי אבי וארממנהו׃,Hebrew
יהוה איש מלחמה יהוה שמו׃,Hebrew
מרכבת פרעה וחילו ירה בים ומבחר שלשיו טבעו בים סוף׃,Hebrew
תהמת יכסימו ירדו במצולת כמו אבן׃,Hebrew
ימינך יהוה נאדרי בכח ימינך יהוה תרעץ אויב׃,Hebrew
וברב גאונך תהרס קמיך תשלח חרנך יאכלמו כקש׃,Hebrew
וברוח אפיך נערמו מים נצבו כמו נד נזלים קפאו תהמת בלב ים׃,Hebrew
אמר אויב ארדף אשיג אחלק שלל תמלאמו נפשי אריק חרבי תורישמו ידי׃,Hebrew
נשפת ברוחך כסמו ים צללו כעופרת במים אדירים׃,Hebrew
מי כמכה באלם יהוה מי כמכה נאדר בקדש נורא תהלת עשה פלא׃,Hebrew
נטית ימינך תבלעמו ארץ׃,Hebrew
נחית בחסדך עם זו גאלת נהלת בעזך אל נוה קדשך׃,Hebrew
שמעו עמים ירגזון חיל אחז ישבי פלשת׃,Hebrew
אז נבהלו אלופי אדום אילי מואב יאחזמו רעד נמגו כל ישבי כנען׃,Hebrew
תפל עליהם אימתה ופחד בגדל זרועך ידמו כאבן עד יעבר עמך יהוה עד יעבר עם זו קנית׃,Hebrew
תבאמו ותטעמו בהר נחלתך מכון לשבתך פעלת יהוה מקדש אדני כוננו ידיך׃,Hebrew
יהוה ימלך לעלם ועד׃,Hebrew
כי בא סוס פרעה ברכבו ובפרשיו בים וישב יהוה עלהם את מי הים ובני ישראל הלכו ביבשה בתוך הים׃,Hebrew
ותקח מרים הנביאה אחות אהרן את התף בידה ותצאן כל הנשים אחריה בתפים ובמחלת׃,Hebrew
ותען להם מרים שירו ליהוה כי גאה גאה סוס ורכבו רמה בים׃,Hebrew
ויסע משה את ישראל מים סוף ויצאו אל מדבר שור וילכו שלשת ימים במדבר ולא מצאו מים׃,Hebrew
ויבאו מרתה ולא יכלו לשתת מים ממרה כי מרים הם על כן קרא שמה מרה׃,Hebrew
וילנו העם על משה לאמר מה נשתה׃,Hebrew
ויצעק אל יהוה ויורהו יהוה עץ וישלך אל המים וימתקו המים שם שם לו חק ומשפט ושם נסהו׃,Hebrew
ויאמר אם שמוע תשמע לקול יהוה אלהיך והישר בעיניו תעשה והאזנת למצותיו ושמרת כל חקיו כל המחלה אשר שמתי במצרים לא אשים עליך כי אני יהוה רפאך׃,Hebrew
ויבאו אילמה ושם שתים עשרה עינת מים ושבעים תמרים ויחנו שם על המים׃,Hebrew
ויסעו מאילם ויבאו כל עדת בני ישראל אל מדבר סין אשר בין אילם ובין סיני בחמשה עשר יום לחדש השני לצאתם מארץ מצרים׃,Hebrew
וילינו כל עדת בני ישראל על משה ועל אהרן במדבר׃,Hebrew
ויאמרו אלהם בני ישראל מי יתן מותנו ביד יהוה בארץ מצרים בשבתנו על סיר הבשר באכלנו לחם לשבע כי הוצאתם אתנו אל המדבר הזה להמית את כל הקהל הזה ברעב׃,Hebrew
ויאמר יהוה אל משה הנני ממטיר לכם לחם מן השמים ויצא העם ולקטו דבר יום ביומו למען אנסנו הילך בתורתי אם לא׃,Hebrew
והיה ביום הששי והכינו את אשר יביאו והיה משנה על אשר ילקטו יום יום׃,Hebrew
ויאמר משה ואהרן אל כל בני ישראל ערב וידעתם כי יהוה הוציא אתכם מארץ מצרים׃,Hebrew
ובקר וראיתם את כבוד יהוה בשמעו את תלנתיכם על יהוה ונחנו מה כי תלונו עלינו׃,Hebrew
ויאמר משה בתת יהוה לכם בערב בשר לאכל ולחם בבקר לשבע בשמע יהוה את תלנתיכם אשר אתם מלינם עליו ונחנו מה לא עלינו תלנתיכם כי על יהוה׃,Hebrew
ויאמר משה אל אהרן אמר אל כל עדת בני ישראל קרבו לפני יהוה כי שמע את תלנתיכם׃,Hebrew
ויהי כדבר אהרן אל כל עדת בני ישראל ויפנו אל המדבר והנה כבוד יהוה נראה בענן׃,Hebrew
וידבר יהוה אל משה לאמר׃,Hebrew
שמעתי את תלונת בני ישראל דבר אלהם לאמר בין הערבים תאכלו בשר ובבקר תשבעו לחם וידעתם כי אני יהוה אלהיכם׃,Hebrew
ויהי בערב ותעל השלו ותכס את המחנה ובבקר היתה שכבת הטל סביב למחנה׃,Hebrew
ותעל שכבת הטל והנה על פני המדבר דק מחספס דק ככפר על הארץ׃,Hebrew
ויראו בני ישראל ויאמרו איש אל אחיו מן הוא כי לא ידעו מה הוא ויאמר משה אלהם הוא הלחם אשר נתן יהוה לכם לאכלה׃,Hebrew
זה הדבר אשר צוה יהוה לקטו ממנו איש לפי אכלו עמר לגלגלת מספר נפשתיכם איש לאשר באהלו תקחו׃,Hebrew
ויעשו כן בני ישראל וילקטו המרבה והממעיט׃,Hebrew
וימדו בעמר ולא העדיף המרבה והממעיט לא החסיר איש לפי אכלו לקטו׃,Hebrew
ויאמר משה אלהם איש אל יותר ממנו עד בקר׃,Hebrew
ולא שמעו אל משה ויותרו אנשים ממנו עד בקר וירם תולעים ויבאש ויקצף עלהם משה׃,Hebrew
וילקטו אתו בבקר בבקר איש כפי אכלו וחם השמש ונמס׃,Hebrew
ויהי ביום הששי לקטו לחם משנה שני העמר לאחד ויבאו כל נשיאי העדה ויגידו למשה׃,Hebrew
ויאמר אלהם הוא אשר דבר יהוה שבתון שבת קדש ליהוה מחר את אשר תאפו אפו ואת אשר תבשלו בשלו ואת כל העדף הניחו לכם למשמרת עד הבקר׃,Hebrew
ויניחו אתו עד הבקר כאשר צוה משה ולא הבאיש ורמה לא היתה בו׃,Hebrew
ויאמר משה אכלהו היום כי שבת היום ליהוה היום לא תמצאהו בשדה׃,Hebrew
ששת ימים תלקטהו וביום השביעי שבת לא יהיה בו׃,Hebrew
ויהי ביום השביעי יצאו מן העם ללקט ולא מצאו׃,Hebrew
ויאמר יהוה אל משה עד אנה מאנתם לשמר מצותי ותורתי׃,Hebrew
ראו כי יהוה נתן לכם השבת על כן הוא נתן לכם ביום הששי לחם יומים שבו איש תחתיו אל יצא איש ממקמו ביום השביעי׃,Hebrew
וישבתו העם ביום השבעי׃,Hebrew
ויקראו בית ישראל את שמו מן והוא כזרע גד לבן וטעמו כצפיחת בדבש׃,Hebrew
ויאמר משה זה הדבר אשר צוה יהוה מלא העמר ממנו למשמרת לדרתיכם למען יראו את הלחם אשר האכלתי אתכם במדבר בהוציאי אתכם מארץ מצרים׃,Hebrew
ויאמר משה אל אהרן קח צנצנת אחת ותן שמה מלא העמר מן והנח אתו לפני יהוה למשמרת לדרתיכם׃,Hebrew
כאשר צוה יהוה אל משה ויניחהו אהרן לפני העדת למשמרת׃,Hebrew
ובני ישראל אכלו את המן ארבעים שנה עד באם אל ארץ נושבת את המן אכלו עד באם אל קצה ארץ כנען׃,Hebrew
והעמר עשרית האיפה הוא׃,Hebrew
ויסעו כל עדת בני ישראל ממדבר סין למסעיהם על פי יהוה ויחנו ברפידים ואין מים לשתת העם׃,Hebrew
וירב העם עם משה ויאמרו תנו לנו מים ונשתה ויאמר להם משה מה תריבון עמדי מה תנסון את יהוה׃,Hebrew
ויצמא שם העם למים וילן העם על משה ויאמר למה זה העליתנו ממצרים להמית אתי ואת בני ואת מקני בצמא׃,Hebrew
ויצעק משה אל יהוה לאמר מה אעשה לעם הזה עוד מעט וסקלני׃,Hebrew
ויאמר יהוה אל משה עבר לפני העם וקח אתך מזקני ישראל ומטך אשר הכית בו את היאר קח בידך והלכת׃,Hebrew
הנני עמד לפניך שם על הצור בחרב והכית בצור ויצאו ממנו מים ושתה העם ויעש כן משה לעיני זקני ישראל׃,Hebrew
ויקרא שם המקום מסה ומריבה על ריב בני ישראל ועל נסתם את יהוה לאמר היש יהוה בקרבנו אם אין׃,Hebrew
ויבא עמלק וילחם עם ישראל ברפידם׃,Hebrew
ויאמר משה אל יהושע בחר לנו אנשים וצא הלחם בעמלק מחר אנכי נצב על ראש הגבעה ומטה האלהים בידי׃,Hebrew
ויעש יהושע כאשר אמר לו משה להלחם בעמלק ומשה אהרן וחור עלו ראש הגבעה׃,Hebrew
והיה כאשר ירים משה ידו וגבר ישראל וכאשר יניח ידו וגבר עמלק׃,Hebrew
וידי משה כבדים ויקחו אבן וישימו תחתיו וישב עליה ואהרן וחור תמכו בידיו מזה אחד ומזה אחד ויהי ידיו אמונה עד בא השמש׃,Hebrew
ויחלש יהושע את עמלק ואת עמו לפי חרב׃,Hebrew
ויאמר יהוה אל משה כתב זאת זכרון בספר ושים באזני יהושע כי מחה אמחה את זכר עמלק מתחת השמים׃,Hebrew
ויבן משה מזבח ויקרא שמו יהוה נסי׃,Hebrew
ויאמר כי יד על כס יה מלחמה ליהוה בעמלק מדר דר׃,Hebrew
וישמע יתרו כהן מדין חתן משה את כל אשר עשה אלהים למשה ולישראל עמו כי הוציא יהוה את ישראל ממצרים׃,Hebrew
ויקח יתרו חתן משה את צפרה אשת משה אחר שלוחיה׃,Hebrew
ואת שני בניה אשר שם האחד גרשם כי אמר גר הייתי בארץ נכריה׃,Hebrew
ושם האחד אליעזר כי אלהי אבי בעזרי ויצלני מחרב פרעה׃,Hebrew
ויבא יתרו חתן משה ובניו ואשתו אל משה אל המדבר אשר הוא חנה שם הר האלהים׃,Hebrew
ויאמר אל משה אני חתנך יתרו בא אליך ואשתך ושני בניה עמה׃,Hebrew
ויצא משה לקראת חתנו וישתחו וישק לו וישאלו איש לרעהו לשלום ויבאו האהלה׃,Hebrew
ויספר משה לחתנו את כל אשר עשה יהוה לפרעה ולמצרים על אודת ישראל את כל התלאה אשר מצאתם בדרך ויצלם יהוה׃,Hebrew
ויחד יתרו על כל הטובה אשר עשה יהוה לישראל אשר הצילו מיד מצרים׃,Hebrew
ויאמר יתרו ברוך יהוה אשר הציל אתכם מיד מצרים ומיד פרעה אשר הציל את העם מתחת יד מצרים׃,Hebrew
עתה ידעתי כי גדול יהוה מכל האלהים כי בדבר אשר זדו עליהם׃,Hebrew
ויקח יתרו חתן משה עלה וזבחים לאלהים ויבא אהרן וכל זקני ישראל לאכל לחם עם חתן משה לפני האלהים׃,Hebrew
ויהי ממחרת וישב משה לשפט את העם ויעמד העם על משה מן הבקר עד הערב׃,Hebrew
וירא חתן משה את כל אשר הוא עשה לעם ויאמר מה הדבר הזה אשר אתה עשה לעם מדוע אתה יושב לבדך וכל העם נצב עליך מן בקר עד ערב׃,Hebrew
ויאמר משה לחתנו כי יבא אלי העם לדרש אלהים׃,Hebrew
כי יהיה להם דבר בא אלי ושפטתי בין איש ובין רעהו והודעתי את חקי האלהים ואת תורתיו׃,Hebrew
ויאמר חתן משה אליו לא טוב הדבר אשר אתה עשה׃,Hebrew
נבל תבל גם אתה גם העם הזה אשר עמך כי כבד ממך הדבר לא תוכל עשהו לבדך׃,Hebrew
עתה שמע בקלי איעצך ויהי אלהים עמך היה אתה לעם מול האלהים והבאת אתה את הדברים אל האלהים׃,Hebrew
והזהרתה אתהם את החקים ואת התורת והודעת להם את הדרך ילכו בה ואת המעשה אשר יעשון׃,Hebrew
ואתה תחזה מכל העם אנשי חיל יראי אלהים אנשי אמת שנאי בצע ושמת עלהם שרי אלפים שרי מאות שרי חמשים ושרי עשרת׃,Hebrew
ושפטו את העם בכל עת והיה כל הדבר הגדל יביאו אליך וכל הדבר הקטן ישפטו הם והקל מעליך ונשאו אתך׃,Hebrew
אם את הדבר הזה תעשה וצוך אלהים ויכלת עמד וגם כל העם הזה על מקמו יבא בשלום׃,Hebrew
וישמע משה לקול חתנו ויעש כל אשר אמר׃,Hebrew
ויבחר משה אנשי חיל מכל ישראל ויתן אתם ראשים על העם שרי אלפים שרי מאות שרי חמשים ושרי עשרת׃,Hebrew
ושפטו את העם בכל עת את הדבר הקשה יביאון אל משה וכל הדבר הקטן ישפוטו הם׃,Hebrew
וישלח משה את חתנו וילך לו אל ארצו׃,Hebrew
בחדש השלישי לצאת בני ישראל מארץ מצרים ביום הזה באו מדבר סיני׃,Hebrew
ויסעו מרפידים ויבאו מדבר סיני ויחנו במדבר ויחן שם ישראל נגד ההר׃,Hebrew
ומשה עלה אל האלהים ויקרא אליו יהוה מן ההר לאמר כה תאמר לבית יעקב ותגיד לבני ישראל׃,Hebrew
אתם ראיתם אשר עשיתי למצרים ואשא אתכם על כנפי נשרים ואבא אתכם אלי׃,Hebrew
ועתה אם שמוע תשמעו בקלי ושמרתם את בריתי והייתם לי סגלה מכל העמים כי לי כל הארץ׃,Hebrew
ואתם תהיו לי ממלכת כהנים וגוי קדוש אלה הדברים אשר תדבר אל בני ישראל׃,Hebrew
ויבא משה ויקרא לזקני העם וישם לפניהם את כל הדברים האלה אשר צוהו יהוה׃,Hebrew
ויענו כל העם יחדו ויאמרו כל אשר דבר יהוה נעשה וישב משה את דברי העם אל יהוה׃,Hebrew
ויאמר יהוה אל משה הנה אנכי בא אליך בעב הענן בעבור ישמע העם בדברי עמך וגם בך יאמינו לעולם ויגד משה את דברי העם אל יהוה׃,Hebrew
ויאמר יהוה אל משה לך אל העם וקדשתם היום ומחר וכבסו שמלתם׃,Hebrew
והיו נכנים ליום השלישי כי ביום השלישי ירד יהוה לעיני כל העם על הר סיני׃,Hebrew
והגבלת את העם סביב לאמר השמרו לכם עלות בהר ונגע בקצהו כל הנגע בהר מות יומת׃,Hebrew
לא תגע בו יד כי סקול יסקל או ירה יירה אם בהמה אם איש לא יחיה במשך היבל המה יעלו בהר׃,Hebrew
וירד משה מן ההר אל העם ויקדש את העם ויכבסו שמלתם׃,Hebrew
ויאמר אל העם היו נכנים לשלשת ימים אל תגשו אל אשה׃,Hebrew
ויהי ביום השלישי בהית הבקר ויהי קלת וברקים וענן כבד על ההר וקל שפר חזק מאד ויחרד כל העם אשר במחנה׃,Hebrew
ויוצא משה את העם לקראת האלהים מן המחנה ויתיצבו בתחתית ההר׃,Hebrew
והר סיני עשן כלו מפני אשר ירד עליו יהוה באש ויעל עשנו כעשן הכבשן ויחרד כל ההר מאד׃,Hebrew
ויהי קול השופר הולך וחזק מאד משה ידבר והאלהים יעננו בקול׃,Hebrew
וירד יהוה על הר סיני אל ראש ההר ויקרא יהוה למשה אל ראש ההר ויעל משה׃,Hebrew
ויאמר יהוה אל משה רד העד בעם פן יהרסו אל יהוה לראות ונפל ממנו רב׃,Hebrew
וגם הכהנים הנגשים אל יהוה יתקדשו פן יפרץ בהם יהוה׃,Hebrew
ויאמר משה אל יהוה לא יוכל העם לעלת אל הר סיני כי אתה העדתה בנו לאמר הגבל את ההר וקדשתו׃,Hebrew
ויאמר אליו יהוה לך רד ועלית אתה ואהרן עמך והכהנים והעם אל יהרסו לעלת אל יהוה פן יפרץ בם׃,Hebrew
וירד משה אל העם ויאמר אלהם׃,Hebrew
וידבר אלהים את כל הדברים האלה לאמר׃,Hebrew
אנכי יהוה אלהיך אשר הוצאתיך מארץ מצרים מבית עבדים׃,Hebrew
לא יהיה לך אלהים אחרים על פני׃,Hebrew
לא תעשה לך פסל וכל תמונה אשר בשמים ממעל ואשר בארץ מתחת ואשר במים מתחת לארץ׃,Hebrew
לא תשתחוה להם ולא תעבדם כי אנכי יהוה אלהיך אל קנא פקד עון אבת על בנים על שלשים ועל רבעים לשנאי׃,Hebrew
ועשה חסד לאלפים לאהבי ולשמרי מצותי׃,Hebrew
לא תשא את שם יהוה אלהיך לשוא כי לא ינקה יהוה את אשר ישא את שמו לשוא׃,Hebrew
זכור את יום השבת לקדשו׃,Hebrew
ששת ימים תעבד ועשית כל מלאכתך׃,Hebrew
ויום השביעי שבת ליהוה אלהיך לא תעשה כל מלאכה אתה ובנך ובתך עבדך ואמתך ובהמתך וגרך אשר בשעריך׃,Hebrew
כי ששת ימים עשה יהוה את השמים ואת הארץ את הים ואת כל אשר בם וינח ביום השביעי על כן ברך יהוה את יום השבת ויקדשהו׃,Hebrew
כבד את אביך ואת אמך למען יארכון ימיך על האדמה אשר יהוה אלהיך נתן לך׃,Hebrew
לא תרצח׃,Hebrew
לא תנאף׃,Hebrew
לא תגנב׃,Hebrew
לא תענה ברעך עד שקר׃,Hebrew
לא תחמד בית רעך לא תחמד אשת רעך ועבדו ואמתו ושורו וחמרו וכל אשר לרעך׃,Hebrew
וכל העם ראים את הקולת ואת הלפידם ואת קול השפר ואת ההר עשן וירא העם וינעו ויעמדו מרחק׃,Hebrew
ויאמרו אל משה דבר אתה עמנו ונשמעה ואל ידבר עמנו אלהים פן נמות׃,Hebrew
ויאמר משה אל העם אל תיראו כי לבעבור נסות אתכם בא האלהים ובעבור תהיה יראתו על פניכם לבלתי תחטאו׃,Hebrew
ויעמד העם מרחק ומשה נגש אל הערפל אשר שם האלהים׃,Hebrew
ויאמר יהוה אל משה כה תאמר אל בני ישראל אתם ראיתם כי מן השמים דברתי עמכם׃,Hebrew
לא תעשון אתי אלהי כסף ואלהי זהב לא תעשו לכם׃,Hebrew
מזבח אדמה תעשה לי וזבחת עליו את עלתיך ואת שלמיך את צאנך ואת בקרך בכל המקום אשר אזכיר את שמי אבוא אליך וברכתיך׃,Hebrew
ואם מזבח אבנים תעשה לי לא תבנה אתהן גזית כי חרבך הנפת עליה ותחללה׃,Hebrew
ולא תעלה במעלת על מזבחי אשר לא תגלה ערותך עליו׃,Hebrew
ואלה המשפטים אשר תשים לפניהם׃,Hebrew
כי תקנה עבד עברי שש שנים יעבד ובשבעת יצא לחפשי חנם׃,Hebrew
אם בגפו יבא בגפו יצא אם בעל אשה הוא ויצאה אשתו עמו׃,Hebrew
אם אדניו יתן לו אשה וילדה לו בנים או בנות האשה וילדיה תהיה לאדניה והוא יצא בגפו׃,Hebrew
ואם אמר יאמר העבד אהבתי את אדני את אשתי ואת בני לא אצא חפשי׃,Hebrew
והגישו אדניו אל האלהים והגישו אל הדלת או אל המזוזה ורצע אדניו את אזנו במרצע ועבדו לעלם׃,Hebrew
וכי ימכר איש את בתו לאמה לא תצא כצאת העבדים׃,Hebrew
אם רעה בעיני אדניה אשר לא יעדה והפדה לעם נכרי לא ימשל למכרה בבגדו בה׃,Hebrew
ואם לבנו ייעדנה כמשפט הבנות יעשה לה׃,Hebrew
אם אחרת יקח לו שארה כסותה וענתה לא יגרע׃,Hebrew
ואם שלש אלה לא יעשה לה ויצאה חנם אין כסף׃,Hebrew
מכה איש ומת מות יומת׃,Hebrew
ואשר לא צדה והאלהים אנה לידו ושמתי לך מקום אשר ינוס שמה׃,Hebrew
וכי יזד איש על רעהו להרגו בערמה מעם מזבחי תקחנו למות׃,Hebrew
ומכה אביו ואמו מות יומת׃,Hebrew
וגנב איש ומכרו ונמצא בידו מות יומת׃,Hebrew
ומקלל אביו ואמו מות יומת׃,Hebrew
וכי יריבן אנשים והכה איש את רעהו באבן או באגרף ולא ימות ונפל למשכב׃,Hebrew
אם יקום והתהלך בחוץ על משענתו ונקה המכה רק שבתו יתן ורפא ירפא׃,Hebrew
וכי יכה איש את עבדו או את אמתו בשבט ומת תחת ידו נקם ינקם׃,Hebrew
אך אם יום או יומים יעמד לא יקם כי כספו הוא׃,Hebrew
וכי ינצו אנשים ונגפו אשה הרה ויצאו ילדיה ולא יהיה אסון ענוש יענש כאשר ישית עליו בעל האשה ונתן בפללים׃,Hebrew
ואם אסון יהיה ונתתה נפש תחת נפש׃,Hebrew
עין תחת עין שן תחת שן יד תחת יד רגל תחת רגל׃,Hebrew
כויה תחת כויה פצע תחת פצע חבורה תחת חבורה׃,Hebrew
וכי יכה איש את עין עבדו או את עין אמתו ושחתה לחפשי ישלחנו תחת עינו׃,Hebrew
ואם שן עבדו או שן אמתו יפיל לחפשי ישלחנו תחת שנו׃,Hebrew
וכי יגח שור את איש או את אשה ומת סקול יסקל השור ולא יאכל את בשרו ובעל השור נקי׃,Hebrew
ואם שור נגח הוא מתמל שלשם והועד בבעליו ולא ישמרנו והמית איש או אשה השור יסקל וגם בעליו יומת׃,Hebrew
אם כפר יושת עליו ונתן פדין נפשו ככל אשר יושת עליו׃,Hebrew
או בן יגח או בת יגח כמשפט הזה יעשה לו׃,Hebrew
אם עבד יגח השור או אמה כסף שלשים שקלים יתן לאדניו והשור יסקל׃,Hebrew
וכי יפתח איש בור או כי יכרה איש בר ולא יכסנו ונפל שמה שור או חמור׃,Hebrew
בעל הבור ישלם כסף ישיב לבעליו והמת יהיה לו׃,Hebrew
וכי יגף שור איש את שור רעהו ומת ומכרו את השור החי וחצו את כספו וגם את המת יחצון׃,Hebrew
או נודע כי שור נגח הוא מתמול שלשם ולא ישמרנו בעליו שלם ישלם שור תחת השור והמת יהיה לו׃,Hebrew
כי יגנב איש שור או שה וטבחו או מכרו חמשה בקר ישלם תחת השור וארבע צאן תחת השה׃,Hebrew
אם במחתרת ימצא הגנב והכה ומת אין לו דמים׃,Hebrew
אם זרחה השמש עליו דמים לו שלם ישלם אם אין לו ונמכר בגנבתו׃,Hebrew
אם המצא תמצא בידו הגנבה משור עד חמור עד שה חיים שנים ישלם׃,Hebrew
כי יבער איש שדה או כרם ושלח את בעירה ובער בשדה אחר מיטב שדהו ומיטב כרמו ישלם׃,Hebrew
כי תצא אש ומצאה קצים ונאכל גדיש או הקמה או השדה שלם ישלם המבער את הבערה׃,Hebrew
כי יתן איש אל רעהו כסף או כלים לשמר וגנב מבית האיש אם ימצא הגנב ישלם שנים׃,Hebrew
אם לא ימצא הגנב ונקרב בעל הבית אל האלהים אם לא שלח ידו במלאכת רעהו׃,Hebrew
על כל דבר פשע על שור על חמור על שה על שלמה על כל אבדה אשר יאמר כי הוא זה עד האלהים יבא דבר שניהם אשר ירשיען אלהים ישלם שנים לרעהו׃,Hebrew
כי יתן איש אל רעהו חמור או שור או שה וכל בהמה לשמר ומת או נשבר או נשבה אין ראה׃,Hebrew
שבעת יהוה תהיה בין שניהם אם לא שלח ידו במלאכת רעהו ולקח בעליו ולא ישלם׃,Hebrew
ואם גנב יגנב מעמו ישלם לבעליו׃,Hebrew
אם טרף יטרף יבאהו עד הטרפה לא ישלם׃,Hebrew
וכי ישאל איש מעם רעהו ונשבר או מת בעליו אין עמו שלם ישלם׃,Hebrew
אם בעליו עמו לא ישלם אם שכיר הוא בא בשכרו׃,Hebrew
וכי יפתה איש בתולה אשר לא ארשה ושכב עמה מהר ימהרנה לו לאשה׃,Hebrew
אם מאן ימאן אביה לתתה לו כסף ישקל כמהר הבתולת׃,Hebrew
מכשפה לא תחיה׃,Hebrew
כל שכב עם בהמה מות יומת׃,Hebrew
זבח לאלהים יחרם בלתי ליהוה לבדו׃,Hebrew
וגר לא תונה ולא תלחצנו כי גרים הייתם בארץ מצרים׃,Hebrew
כל אלמנה ויתום לא תענון׃,Hebrew
אם ענה תענה אתו כי אם צעק יצעק אלי שמע אשמע צעקתו׃,Hebrew
וחרה אפי והרגתי אתכם בחרב והיו נשיכם אלמנות ובניכם יתמים׃,Hebrew
אם כסף תלוה את עמי את העני עמך לא תהיה לו כנשה לא תשימון עליו נשך׃,Hebrew
אם חבל תחבל שלמת רעך עד בא השמש תשיבנו לו׃,Hebrew
כי הוא כסותה לבדה הוא שמלתו לערו במה ישכב והיה כי יצעק אלי ושמעתי כי חנון אני׃,Hebrew
אלהים לא תקלל ונשיא בעמך לא תאר׃,Hebrew
מלאתך ודמעך לא תאחר בכור בניך תתן לי׃,Hebrew
כן תעשה לשרך לצאנך שבעת ימים יהיה עם אמו ביום השמיני תתנו לי׃,Hebrew
ואנשי קדש תהיון לי ובשר בשדה טרפה לא תאכלו לכלב תשלכון אתו׃,Hebrew
לא תשא שמע שוא אל תשת ידך עם רשע להית עד חמס׃,Hebrew
לא תהיה אחרי רבים לרעת ולא תענה על רב לנטת אחרי רבים להטת׃,Hebrew
ודל לא תהדר בריבו׃,Hebrew
כי תפגע שור איבך או חמרו תעה השב תשיבנו לו׃,Hebrew
כי תראה חמור שנאך רבץ תחת משאו וחדלת מעזב לו עזב תעזב עמו׃,Hebrew
לא תטה משפט אבינך בריבו׃,Hebrew
מדבר שקר תרחק ונקי וצדיק אל תהרג כי לא אצדיק רשע׃,Hebrew
ושחד לא תקח כי השחד יעור פקחים ויסלף דברי צדיקים׃,Hebrew
וגר לא תלחץ ואתם ידעתם את נפש הגר כי גרים הייתם בארץ מצרים׃,Hebrew
ושש שנים תזרע את ארצך ואספת את תבואתה׃,Hebrew
והשביעת תשמטנה ונטשתה ואכלו אביני עמך ויתרם תאכל חית השדה כן תעשה לכרמך לזיתך׃,Hebrew
ששת ימים תעשה מעשיך וביום השביעי תשבת למען ינוח שורך וחמרך וינפש בן אמתך והגר׃,Hebrew
ובכל אשר אמרתי אליכם תשמרו ושם אלהים אחרים לא תזכירו לא ישמע על פיך׃,Hebrew
שלש רגלים תחג לי בשנה׃,Hebrew
את חג המצות תשמר שבעת ימים תאכל מצות כאשר צויתך למועד חדש האביב כי בו יצאת ממצרים ולא יראו פני ריקם׃,Hebrew
וחג הקציר בכורי מעשיך אשר תזרע בשדה וחג האסף בצאת השנה באספך את מעשיך מן השדה׃,Hebrew
שלש פעמים בשנה יראה כל זכורך אל פני האדן יהוה׃,Hebrew
לא תזבח על חמץ דם זבחי ולא ילין חלב חגי עד בקר׃,Hebrew
ראשית בכורי אדמתך תביא בית יהוה אלהיך לא תבשל גדי בחלב אמו׃,Hebrew
הנה אנכי שלח מלאך לפניך לשמרך בדרך ולהביאך אל המקום אשר הכנתי׃,Hebrew
השמר מפניו ושמע בקלו אל תמר בו כי לא ישא לפשעכם כי שמי בקרבו׃,Hebrew
כי אם שמע תשמע בקלו ועשית כל אשר אדבר ואיבתי את איביך וצרתי את צרריך׃,Hebrew
כי ילך מלאכי לפניך והביאך אל האמרי והחתי והפרזי והכנעני החוי והיבוסי והכחדתיו׃,Hebrew
לא תשתחוה לאלהיהם ולא תעבדם ולא תעשה כמעשיהם כי הרס תהרסם ושבר תשבר מצבתיהם׃,Hebrew
ועבדתם את יהוה אלהיכם וברך את לחמך ואת מימיך והסרתי מחלה מקרבך׃,Hebrew
לא תהיה משכלה ועקרה בארצך את מספר ימיך אמלא׃,Hebrew
את אימתי אשלח לפניך והמתי את כל העם אשר תבא בהם ונתתי את כל איביך אליך ערף׃,Hebrew
ושלחתי את הצרעה לפניך וגרשה את החוי את הכנעני ואת החתי מלפניך׃,Hebrew
לא אגרשנו מפניך בשנה אחת פן תהיה הארץ שממה ורבה עליך חית השדה׃,Hebrew
מעט מעט אגרשנו מפניך עד אשר תפרה ונחלת את הארץ׃,Hebrew
ושתי את גבלך מים סוף ועד ים פלשתים וממדבר עד הנהר כי אתן בידכם את ישבי הארץ וגרשתמו מפניך׃,Hebrew
לא תכרת להם ולאלהיהם ברית׃,Hebrew
לא ישבו בארצך פן יחטיאו אתך לי כי תעבד את אלהיהם כי יהיה לך למוקש׃,Hebrew
ואל משה אמר עלה אל יהוה אתה ואהרן נדב ואביהוא ושבעים מזקני ישראל והשתחויתם מרחק׃,Hebrew
ונגש משה לבדו אל יהוה והם לא יגשו והעם לא יעלו עמו׃,Hebrew
ויבא משה ויספר לעם את כל דברי יהוה ואת כל המשפטים ויען כל העם קול אחד ויאמרו כל הדברים אשר דבר יהוה נעשה׃,Hebrew
ויכתב משה את כל דברי יהוה וישכם בבקר ויבן מזבח תחת ההר ושתים עשרה מצבה לשנים עשר שבטי ישראל׃,Hebrew
וישלח את נערי בני ישראל ויעלו עלת ויזבחו זבחים שלמים ליהוה פרים׃,Hebrew
ויקח משה חצי הדם וישם באגנת וחצי הדם זרק על המזבח׃,Hebrew
ויקח ספר הברית ויקרא באזני העם ויאמרו כל אשר דבר יהוה נעשה ונשמע׃,Hebrew
ויקח משה את הדם ויזרק על העם ויאמר הנה דם הברית אשר כרת יהוה עמכם על כל הדברים האלה׃,Hebrew
ויעל משה ואהרן נדב ואביהוא ושבעים מזקני ישראל׃,Hebrew
ויראו את אלהי ישראל ותחת רגליו כמעשה לבנת הספיר וכעצם השמים לטהר׃,Hebrew
ואל אצילי בני ישראל לא שלח ידו ויחזו את האלהים ויאכלו וישתו׃,Hebrew
ויאמר יהוה אל משה עלה אלי ההרה והיה שם ואתנה לך את לחת האבן והתורה והמצוה אשר כתבתי להורתם׃,Hebrew
ויקם משה ויהושע משרתו ויעל משה אל הר האלהים׃,Hebrew
ואל הזקנים אמר שבו לנו בזה עד אשר נשוב אליכם והנה אהרן וחור עמכם מי בעל דברים יגש אלהם׃,Hebrew
ויעל משה אל ההר ויכס הענן את ההר׃,Hebrew
וישכן כבוד יהוה על הר סיני ויכסהו הענן ששת ימים ויקרא אל משה ביום השביעי מתוך הענן׃,Hebrew
ומראה כבוד יהוה כאש אכלת בראש ההר לעיני בני ישראל׃,Hebrew
ויבא משה בתוך הענן ויעל אל ההר ויהי משה בהר ארבעים יום וארבעים לילה׃,Hebrew
וידבר יהוה אל משה לאמר׃,Hebrew
דבר אל בני ישראל ויקחו לי תרומה מאת כל איש אשר ידבנו לבו תקחו את תרומתי׃,Hebrew
וזאת התרומה אשר תקחו מאתם זהב וכסף ונחשת׃,Hebrew
ותכלת וארגמן ותולעת שני ושש ועזים׃,Hebrew
וערת אילם מאדמים וערת תחשים ועצי שטים׃,Hebrew
שמן למאר בשמים לשמן המשחה ולקטרת הסמים׃,Hebrew
אבני שהם ואבני מלאים לאפד ולחשן׃,Hebrew
ועשו לי מקדש ושכנתי בתוכם׃,Hebrew
ככל אשר אני מראה אותך את תבנית המשכן ואת תבנית כל כליו וכן תעשו׃,Hebrew
ועשו ארון עצי שטים אמתים וחצי ארכו ואמה וחצי רחבו ואמה וחצי קמתו׃,Hebrew
וצפית אתו זהב טהור מבית ומחוץ תצפנו ועשית עליו זר זהב סביב׃,Hebrew
ויצקת לו ארבע טבעת זהב ונתתה על ארבע פעמתיו ושתי טבעת על צלעו האחת ושתי טבעת על צלעו השנית׃,Hebrew
ועשית בדי עצי שטים וצפית אתם זהב׃,Hebrew
והבאת את הבדים בטבעת על צלעת הארן לשאת את הארן בהם׃,Hebrew
בטבעת הארן יהיו הבדים לא יסרו ממנו׃,Hebrew
ונתת אל הארן את העדת אשר אתן אליך׃,Hebrew
ועשית כפרת זהב טהור אמתים וחצי ארכה ואמה וחצי רחבה׃,Hebrew
ועשית שנים כרבים זהב מקשה תעשה אתם משני קצות הכפרת׃,Hebrew
ועשה כרוב אחד מקצה מזה וכרוב אחד מקצה מזה מן הכפרת תעשו את הכרבים על שני קצותיו׃,Hebrew
והיו הכרבים פרשי כנפים למעלה סככים בכנפיהם על הכפרת ופניהם איש אל אחיו אל הכפרת יהיו פני הכרבים׃,Hebrew
ונתת את הכפרת על הארן מלמעלה ואל הארן תתן את העדת אשר אתן אליך׃,Hebrew
ונועדתי לך שם ודברתי אתך מעל הכפרת מבין שני הכרבים אשר על ארן העדת את כל אשר אצוה אותך אל בני ישראל׃,Hebrew
ועשית שלחן עצי שטים אמתים ארכו ואמה רחבו ואמה וחצי קמתו׃,Hebrew
וצפית אתו זהב טהור ועשית לו זר זהב סביב׃,Hebrew
ועשית לו מסגרת טפח סביב ועשית זר זהב למסגרתו סביב׃,Hebrew
ועשית לו ארבע טבעת זהב ונתת את הטבעת על ארבע הפאת אשר לארבע רגליו׃,Hebrew
לעמת המסגרת תהיין הטבעת לבתים לבדים לשאת את השלחן׃,Hebrew
ועשית את הבדים עצי שטים וצפית אתם זהב ונשא בם את השלחן׃,Hebrew
ועשית קערתיו וכפתיו וקשותיו ומנקיתיו אשר יסך בהן זהב טהור תעשה אתם׃,Hebrew
ונתת על השלחן לחם פנים לפני תמיד׃,Hebrew
ועשית מנרת זהב טהור מקשה תעשה המנורה ירכה וקנה גביעיה כפתריה ופרחיה ממנה יהיו׃,Hebrew
וששה קנים יצאים מצדיה שלשה קני מנרה מצדה האחד ושלשה קני מנרה מצדה השני׃,Hebrew
שלשה גבעים משקדים בקנה האחד כפתר ופרח ושלשה גבעים משקדים בקנה האחד כפתר ופרח כן לששת הקנים היצאים מן המנרה׃,Hebrew
ובמנרה ארבעה גבעים משקדים כפתריה ופרחיה׃,Hebrew
וכפתר תחת שני הקנים ממנה וכפתר תחת שני הקנים ממנה וכפתר תחת שני הקנים ממנה לששת הקנים היצאים מן המנרה׃,Hebrew
כפתריהם וקנתם ממנה יהיו כלה מקשה אחת זהב טהור׃,Hebrew
ועשית את נרתיה שבעה והעלה את נרתיה והאיר על עבר פניה׃,Hebrew
ומלקחיה ומחתתיה זהב טהור׃,Hebrew
ככר זהב טהור יעשה אתה את כל הכלים האלה׃,Hebrew
וראה ועשה בתבניתם אשר אתה מראה בהר׃,Hebrew
ואת המשכן תעשה עשר יריעת שש משזר ותכלת וארגמן ותלעת שני כרבים מעשה חשב תעשה אתם׃,Hebrew
ארך היריעה האחת שמנה ועשרים באמה ורחב ארבע באמה היריעה האחת מדה אחת לכל היריעת׃,Hebrew
חמש היריעת תהיין חברת אשה אל אחתה וחמש יריעת חברת אשה אל אחתה׃,Hebrew
ועשית ללאת תכלת על שפת היריעה האחת מקצה בחברת וכן תעשה בשפת היריעה הקיצונה במחברת השנית׃,Hebrew
חמשים ללאת תעשה ביריעה האחת וחמשים ללאת תעשה בקצה היריעה אשר במחברת השנית מקבילת הללאת אשה אל אחתה׃,Hebrew
ועשית חמשים קרסי זהב וחברת את היריעת אשה אל אחתה בקרסים והיה המשכן אחד׃,Hebrew
ועשית יריעת עזים לאהל על המשכן עשתי עשרה יריעת תעשה אתם׃,Hebrew
ארך היריעה האחת שלשים באמה ורחב ארבע באמה היריעה האחת מדה אחת לעשתי עשרה יריעת׃,Hebrew
וחברת את חמש היריעת לבד ואת שש היריעת לבד וכפלת את היריעה הששית אל מול פני האהל׃,Hebrew
ועשית חמשים ללאת על שפת היריעה האחת הקיצנה בחברת וחמשים ללאת על שפת היריעה החברת השנית׃,Hebrew
ועשית קרסי נחשת חמשים והבאת את הקרסים בללאת וחברת את האהל והיה אחד׃,Hebrew
וסרח העדף ביריעת האהל חצי היריעה העדפת תסרח על אחרי המשכן׃,Hebrew
והאמה מזה והאמה מזה בעדף בארך יריעת האהל יהיה סרוח על צדי המשכן מזה ומזה לכסתו׃,Hebrew
ועשית מכסה לאהל ערת אילם מאדמים ומכסה ערת תחשים מלמעלה׃,Hebrew
ועשית את הקרשים למשכן עצי שטים עמדים׃,Hebrew
עשר אמות ארך הקרש ואמה וחצי האמה רחב הקרש האחד׃,Hebrew
שתי ידות לקרש האחד משלבת אשה אל אחתה כן תעשה לכל קרשי המשכן׃,Hebrew
ועשית את הקרשים למשכן עשרים קרש לפאת נגבה תימנה׃,Hebrew
וארבעים אדני כסף תעשה תחת עשרים הקרש שני אדנים תחת הקרש האחד לשתי ידתיו ושני אדנים תחת הקרש האחד לשתי ידתיו׃,Hebrew
ולצלע המשכן השנית לפאת צפון עשרים קרש׃,Hebrew
וארבעים אדניהם כסף שני אדנים תחת הקרש האחד ושני אדנים תחת הקרש האחד׃,Hebrew
ולירכתי המשכן ימה תעשה ששה קרשים׃,Hebrew
ושני קרשים תעשה למקצעת המשכן בירכתים׃,Hebrew
ויהיו תאמים מלמטה ויחדו יהיו תמים על ראשו אל הטבעת האחת כן יהיה לשניהם לשני המקצעת יהיו׃,Hebrew
והיו שמנה קרשים ואדניהם כסף ששה עשר אדנים שני אדנים תחת הקרש האחד ושני אדנים תחת הקרש האחד׃,Hebrew
ועשית בריחם עצי שטים חמשה לקרשי צלע המשכן האחד׃,Hebrew
וחמשה בריחם לקרשי צלע המשכן השנית וחמשה בריחם לקרשי צלע המשכן לירכתים ימה׃,Hebrew
והבריח התיכן בתוך הקרשים מברח מן הקצה אל הקצה׃,Hebrew
ואת הקרשים תצפה זהב ואת טבעתיהם תעשה זהב בתים לבריחם וצפית את הבריחם זהב׃,Hebrew
והקמת את המשכן כמשפטו אשר הראית בהר׃,Hebrew
ועשית פרכת תכלת וארגמן ותולעת שני ושש משזר מעשה חשב יעשה אתה כרבים׃,Hebrew
ונתתה אתה על ארבעה עמודי שטים מצפים זהב וויהם זהב על ארבעה אדני כסף׃,Hebrew
ונתתה את הפרכת תחת הקרסים והבאת שמה מבית לפרכת את ארון העדות והבדילה הפרכת לכם בין הקדש ובין קדש הקדשים׃,Hebrew
ונתת את הכפרת על ארון העדת בקדש הקדשים׃,Hebrew
ושמת את השלחן מחוץ לפרכת ואת המנרה נכח השלחן על צלע המשכן תימנה והשלחן תתן על צלע צפון׃,Hebrew
ועשית מסך לפתח האהל תכלת וארגמן ותולעת שני ושש משזר מעשה רקם׃,Hebrew
ועשית למסך חמשה עמודי שטים וצפית אתם זהב וויהם זהב ויצקת להם חמשה אדני נחשת׃,Hebrew
ועשית את המזבח עצי שטים חמש אמות ארך וחמש אמות רחב רבוע יהיה המזבח ושלש אמות קמתו׃,Hebrew
ועשית קרנתיו על ארבע פנתיו ממנו תהיין קרנתיו וצפית אתו נחשת׃,Hebrew
ועשית סירתיו לדשנו ויעיו ומזרקתיו ומזלגתיו ומחתתיו לכל כליו תעשה נחשת׃,Hebrew
ועשית לו מכבר מעשה רשת נחשת ועשית על הרשת ארבע טבעת נחשת על ארבע קצותיו׃,Hebrew
ונתתה אתה תחת כרכב המזבח מלמטה והיתה הרשת עד חצי המזבח׃,Hebrew
ועשית בדים למזבח בדי עצי שטים וצפית אתם נחשת׃,Hebrew
והובא את בדיו בטבעת והיו הבדים על שתי צלעת המזבח בשאת אתו׃,Hebrew
נבוב לחת תעשה אתו כאשר הראה אתך בהר כן יעשו׃,Hebrew
ועשית את חצר המשכן לפאת נגב תימנה קלעים לחצר שש משזר מאה באמה ארך לפאה האחת׃,Hebrew
ועמדיו עשרים ואדניהם עשרים נחשת ווי העמדים וחשקיהם כסף׃,Hebrew
וכן לפאת צפון בארך קלעים מאה ארך ועמדו עשרים ואדניהם עשרים נחשת ווי העמדים וחשקיהם כסף׃,Hebrew
ורחב החצר לפאת ים קלעים חמשים אמה עמדיהם עשרה ואדניהם עשרה׃,Hebrew
ורחב החצר לפאת קדמה מזרחה חמשים אמה׃,Hebrew
וחמש עשרה אמה קלעים לכתף עמדיהם שלשה ואדניהם שלשה׃,Hebrew
ולכתף השנית חמש עשרה קלעים עמדיהם שלשה ואדניהם שלשה׃,Hebrew
ולשער החצר מסך עשרים אמה תכלת וארגמן ותולעת שני ושש משזר מעשה רקם עמדיהם ארבעה ואדניהם ארבעה׃,Hebrew
כל עמודי החצר סביב מחשקים כסף וויהם כסף ואדניהם נחשת׃,Hebrew
ארך החצר מאה באמה ורחב חמשים בחמשים וקמה חמש אמות שש משזר ואדניהם נחשת׃,Hebrew
לכל כלי המשכן בכל עבדתו וכל יתדתיו וכל יתדת החצר נחשת׃,Hebrew
ואתה תצוה את בני ישראל ויקחו אליך שמן זית זך כתית למאור להעלת נר תמיד׃,Hebrew
באהל מועד מחוץ לפרכת אשר על העדת יערך אתו אהרן ובניו מערב עד בקר לפני יהוה חקת עולם לדרתם מאת בני ישראל׃,Hebrew
ואתה הקרב אליך את אהרן אחיך ואת בניו אתו מתוך בני ישראל לכהנו לי אהרן נדב ואביהוא אלעזר ואיתמר בני אהרן׃,Hebrew
ועשית בגדי קדש לאהרן אחיך לכבוד ולתפארת׃,Hebrew
ואתה תדבר אל כל חכמי לב אשר מלאתיו רוח חכמה ועשו את בגדי אהרן לקדשו לכהנו לי׃,Hebrew
ואלה הבגדים אשר יעשו חשן ואפוד ומעיל וכתנת תשבץ מצנפת ואבנט ועשו בגדי קדש לאהרן אחיך ולבניו לכהנו לי׃,Hebrew
והם יקחו את הזהב ואת התכלת ואת הארגמן ואת תולעת השני ואת השש׃,Hebrew
ועשו את האפד זהב תכלת וארגמן תולעת שני ושש משזר מעשה חשב׃,Hebrew
שתי כתפת חברת יהיה לו אל שני קצותיו וחבר׃,Hebrew
וחשב אפדתו אשר עליו כמעשהו ממנו יהיה זהב תכלת וארגמן ותולעת שני ושש משזר׃,Hebrew
ולקחת את שתי אבני שהם ופתחת עליהם שמות בני ישראל׃,Hebrew
ששה משמתם על האבן האחת ואת שמות הששה הנותרים על האבן השנית כתולדתם׃,Hebrew
מעשה חרש אבן פתוחי חתם תפתח את שתי האבנים על שמת בני ישראל מסבת משבצות זהב תעשה אתם׃,Hebrew
ושמת את שתי האבנים על כתפת האפד אבני זכרן לבני ישראל ונשא אהרן את שמותם לפני יהוה על שתי כתפיו לזכרן׃,Hebrew
ועשית משבצת זהב׃,Hebrew
ושתי שרשרת זהב טהור מגבלת תעשה אתם מעשה עבת ונתתה את שרשרת העבתת על המשבצת׃,Hebrew
ועשית חשן משפט מעשה חשב כמעשה אפד תעשנו זהב תכלת וארגמן ותולעת שני ושש משזר תעשה אתו׃,Hebrew
רבוע יהיה כפול זרת ארכו וזרת רחבו׃,Hebrew
ומלאת בו מלאת אבן ארבעה טורים אבן טור אדם פטדה וברקת הטור האחד׃,Hebrew
והטור השני נפך ספיר ויהלם׃,Hebrew
והטור השלישי לשם שבו ואחלמה׃,Hebrew
והטור הרביעי תרשיש ושהם וישפה משבצים זהב יהיו במלואתם׃,Hebrew
והאבנים תהיין על שמת בני ישראל שתים עשרה על שמתם פתוחי חותם איש על שמו תהיין לשני עשר שבט׃,Hebrew
ועשית על החשן שרשת גבלת מעשה עבת זהב טהור׃,Hebrew
ועשית על החשן שתי טבעות זהב ונתת את שתי הטבעות על שני קצות החשן׃,Hebrew
ונתתה את שתי עבתת הזהב על שתי הטבעת אל קצות החשן׃,Hebrew
ואת שתי קצות שתי העבתת תתן על שתי המשבצות ונתתה על כתפות האפד אל מול פניו׃,Hebrew
ועשית שתי טבעות זהב ושמת אתם על שני קצות החשן על שפתו אשר אל עבר האפד ביתה׃,Hebrew
ועשית שתי טבעות זהב ונתתה אתם על שתי כתפות האפוד מלמטה ממול פניו לעמת מחברתו ממעל לחשב האפוד׃,Hebrew
וירכסו את החשן מטבעתו אל טבעת האפד בפתיל תכלת להיות על חשב האפוד ולא יזח החשן מעל האפוד׃,Hebrew
ונשא אהרן את שמות בני ישראל בחשן המשפט על לבו בבאו אל הקדש לזכרן לפני יהוה תמיד׃,Hebrew
ונתת אל חשן המשפט את האורים ואת התמים והיו על לב אהרן בבאו לפני יהוה ונשא אהרן את משפט בני ישראל על לבו לפני יהוה תמיד׃,Hebrew
ועשית את מעיל האפוד כליל תכלת׃,Hebrew
והיה פי ראשו בתוכו שפה יהיה לפיו סביב מעשה ארג כפי תחרא יהיה לו לא יקרע׃,Hebrew
ועשית על שוליו רמני תכלת וארגמן ותולעת שני על שוליו סביב ופעמני זהב בתוכם סביב׃,Hebrew
פעמן זהב ורמון פעמן זהב ורמון על שולי המעיל סביב׃,Hebrew
והיה על אהרן לשרת ונשמע קולו בבאו אל הקדש לפני יהוה ובצאתו ולא ימות׃,Hebrew
ועשית ציץ זהב טהור ופתחת עליו פתוחי חתם קדש ליהוה׃,Hebrew
ושמת אתו על פתיל תכלת והיה על המצנפת אל מול פני המצנפת יהיה׃,Hebrew
והיה על מצח אהרן ונשא אהרן את עון הקדשים אשר יקדישו בני ישראל לכל מתנת קדשיהם והיה על מצחו תמיד לרצון להם לפני יהוה׃,Hebrew
ושבצת הכתנת שש ועשית מצנפת שש ואבנט תעשה מעשה רקם׃,Hebrew
ולבני אהרן תעשה כתנת ועשית להם אבנטים ומגבעות תעשה להם לכבוד ולתפארת׃,Hebrew
והלבשת אתם את אהרן אחיך ואת בניו אתו ומשחת אתם ומלאת את ידם וקדשת אתם וכהנו לי׃,Hebrew
ועשה להם מכנסי בד לכסות בשר ערוה ממתנים ועד ירכים יהיו׃,Hebrew
והיו על אהרן ועל בניו בבאם אל אהל מועד או בגשתם אל המזבח לשרת בקדש ולא ישאו עון ומתו חקת עולם לו ולזרעו אחריו׃,Hebrew
וזה הדבר אשר תעשה להם לקדש אתם לכהן לי לקח פר אחד בן בקר ואילם שנים תמימם׃,Hebrew
ולחם מצות וחלת מצת בלולת בשמן ורקיקי מצות משחים בשמן סלת חטים תעשה אתם׃,Hebrew
ונתת אותם על סל אחד והקרבת אתם בסל ואת הפר ואת שני האילם׃,Hebrew
ואת אהרן ואת בניו תקריב אל פתח אהל מועד ורחצת אתם במים׃,Hebrew
ולקחת את הבגדים והלבשת את אהרן את הכתנת ואת מעיל האפד ואת האפד ואת החשן ואפדת לו בחשב האפד׃,Hebrew
ושמת המצנפת על ראשו ונתת את נזר הקדש על המצנפת׃,Hebrew
ולקחת את שמן המשחה ויצקת על ראשו ומשחת אתו׃,Hebrew
ואת בניו תקריב והלבשתם כתנת׃,Hebrew
וחגרת אתם אבנט אהרן ובניו וחבשת להם מגבעת והיתה להם כהנה לחקת עולם ומלאת יד אהרן ויד בניו׃,Hebrew
והקרבת את הפר לפני אהל מועד וסמך אהרן ובניו את ידיהם על ראש הפר׃,Hebrew
ושחטת את הפר לפני יהוה פתח אהל מועד׃,Hebrew
ולקחת מדם הפר ונתתה על קרנת המזבח באצבעך ואת כל הדם תשפך אל יסוד המזבח׃,Hebrew
ולקחת את כל החלב המכסה את הקרב ואת היתרת על הכבד ואת שתי הכלית ואת החלב אשר עליהן והקטרת המזבחה׃,Hebrew
ואת בשר הפר ואת ערו ואת פרשו תשרף באש מחוץ למחנה חטאת הוא׃,Hebrew
ואת האיל האחד תקח וסמכו אהרן ובניו את ידיהם על ראש האיל׃,Hebrew
ושחטת את האיל ולקחת את דמו וזרקת על המזבח סביב׃,Hebrew
ואת האיל תנתח לנתחיו ורחצת קרבו וכרעיו ונתת על נתחיו ועל ראשו׃,Hebrew
והקטרת את כל האיל המזבחה עלה הוא ליהוה ריח ניחוח אשה ליהוה הוא׃,Hebrew
ולקחת את האיל השני וסמך אהרן ובניו את ידיהם על ראש האיל׃,Hebrew
ושחטת את האיל ולקחת מדמו ונתתה על תנוך אזן אהרן ועל תנוך אזן בניו הימנית ועל בהן ידם הימנית ועל בהן רגלם הימנית וזרקת את הדם על המזבח סביב׃,Hebrew
ולקחת מן הדם אשר על המזבח ומשמן המשחה והזית על אהרן ועל בגדיו ועל בניו ועל בגדי בניו אתו וקדש הוא ובגדיו ובניו ובגדי בניו אתו׃,Hebrew
ולקחת מן האיל החלב והאליה ואת החלב המכסה את הקרב ואת יתרת הכבד ואת שתי הכלית ואת החלב אשר עליהן ואת שוק הימין כי איל מלאים הוא׃,Hebrew
וככר לחם אחת וחלת לחם שמן אחת ורקיק אחד מסל המצות אשר לפני יהוה׃,Hebrew
ושמת הכל על כפי אהרן ועל כפי בניו והנפת אתם תנופה לפני יהוה׃,Hebrew
ולקחת אתם מידם והקטרת המזבחה על העלה לריח ניחוח לפני יהוה אשה הוא ליהוה׃,Hebrew
ולקחת את החזה מאיל המלאים אשר לאהרן והנפת אתו תנופה לפני יהוה והיה לך למנה׃,Hebrew
וקדשת את חזה התנופה ואת שוק התרומה אשר הונף ואשר הורם מאיל המלאים מאשר לאהרן ומאשר לבניו׃,Hebrew
והיה לאהרן ולבניו לחק עולם מאת בני ישראל כי תרומה הוא ותרומה יהיה מאת בני ישראל מזבחי שלמיהם תרומתם ליהוה׃,Hebrew
ובגדי הקדש אשר לאהרן יהיו לבניו אחריו למשחה בהם ולמלא בם את ידם׃,Hebrew
שבעת ימים ילבשם הכהן תחתיו מבניו אשר יבא אל אהל מועד לשרת בקדש׃,Hebrew
ואת איל המלאים תקח ובשלת את בשרו במקם קדש׃,Hebrew
ואכל אהרן ובניו את בשר האיל ואת הלחם אשר בסל פתח אהל מועד׃,Hebrew
ואכלו אתם אשר כפר בהם למלא את ידם לקדש אתם וזר לא יאכל כי קדש הם׃,Hebrew
ואם יותר מבשר המלאים ומן הלחם עד הבקר ושרפת את הנותר באש לא יאכל כי קדש הוא׃,Hebrew
ועשית לאהרן ולבניו ככה ככל אשר צויתי אתכה שבעת ימים תמלא ידם׃,Hebrew
ופר חטאת תעשה ליום על הכפרים וחטאת על המזבח בכפרך עליו ומשחת אתו לקדשו׃,Hebrew
שבעת ימים תכפר על המזבח וקדשת אתו והיה המזבח קדש קדשים כל הנגע במזבח יקדש׃,Hebrew
וזה אשר תעשה על המזבח כבשים בני שנה שנים ליום תמיד׃,Hebrew
את הכבש האחד תעשה בבקר ואת הכבש השני תעשה בין הערבים׃,Hebrew
ועשרן סלת בלול בשמן כתית רבע ההין ונסך רבעית ההין יין לכבש האחד׃,Hebrew
ואת הכבש השני תעשה בין הערבים כמנחת הבקר וכנסכה תעשה לה לריח ניחח אשה ליהוה׃,Hebrew
עלת תמיד לדרתיכם פתח אהל מועד לפני יהוה אשר אועד לכם שמה לדבר אליך שם׃,Hebrew
ונעדתי שמה לבני ישראל ונקדש בכבדי׃,Hebrew
וקדשתי את אהל מועד ואת המזבח ואת אהרן ואת בניו אקדש לכהן לי׃,Hebrew
ושכנתי בתוך בני ישראל והייתי להם לאלהים׃,Hebrew
וידעו כי אני יהוה אלהיהם אשר הוצאתי אתם מארץ מצרים לשכני בתוכם אני יהוה אלהיהם׃,Hebrew
ועשית מזבח מקטר קטרת עצי שטים תעשה אתו׃,Hebrew
אמה ארכו ואמה רחבו רבוע יהיה ואמתים קמתו ממנו קרנתיו׃,Hebrew
וצפית אתו זהב טהור את גגו ואת קירתיו סביב ואת קרנתיו ועשית לו זר זהב סביב׃,Hebrew
ושתי טבעת זהב תעשה לו מתחת לזרו על שתי צלעתיו תעשה על שני צדיו והיה לבתים לבדים לשאת אתו בהמה׃,Hebrew
ועשית את הבדים עצי שטים וצפית אתם זהב׃,Hebrew
ונתתה אתו לפני הפרכת אשר על ארן העדת לפני הכפרת אשר על העדת אשר אועד לך שמה׃,Hebrew
והקטיר עליו אהרן קטרת סמים בבקר בבקר בהיטיבו את הנרת יקטירנה׃,Hebrew
ובהעלת אהרן את הנרת בין הערבים יקטירנה קטרת תמיד לפני יהוה לדרתיכם׃,Hebrew
לא תעלו עליו קטרת זרה ועלה ומנחה ונסך לא תסכו עליו׃,Hebrew
וכפר אהרן על קרנתיו אחת בשנה מדם חטאת הכפרים אחת בשנה יכפר עליו לדרתיכם קדש קדשים הוא ליהוה׃,Hebrew
וידבר יהוה אל משה לאמר׃,Hebrew
כי תשא את ראש בני ישראל לפקדיהם ונתנו איש כפר נפשו ליהוה בפקד אתם ולא יהיה בהם נגף בפקד אתם׃,Hebrew
זה יתנו כל העבר על הפקדים מחצית השקל בשקל הקדש עשרים גרה השקל מחצית השקל תרומה ליהוה׃,Hebrew
כל העבר על הפקדים מבן עשרים שנה ומעלה יתן תרומת יהוה׃,Hebrew
העשיר לא ירבה והדל לא ימעיט ממחצית השקל לתת את תרומת יהוה לכפר על נפשתיכם׃,Hebrew
ולקחת את כסף הכפרים מאת בני ישראל ונתת אתו על עבדת אהל מועד והיה לבני ישראל לזכרון לפני יהוה לכפר על נפשתיכם׃,Hebrew
וידבר יהוה אל משה לאמר׃,Hebrew
ועשית כיור נחשת וכנו נחשת לרחצה ונתת אתו בין אהל מועד ובין המזבח ונתת שמה מים׃,Hebrew
ורחצו אהרן ובניו ממנו את ידיהם ואת רגליהם׃,Hebrew
בבאם אל אהל מועד ירחצו מים ולא ימתו או בגשתם אל המזבח לשרת להקטיר אשה ליהוה׃,Hebrew
ורחצו ידיהם ורגליהם ולא ימתו והיתה להם חק עולם לו ולזרעו לדרתם׃,Hebrew
וידבר יהוה אל משה לאמר׃,Hebrew
ואתה קח לך בשמים ראש מר דרור חמש מאות וקנמן בשם מחציתו חמשים ומאתים וקנה בשם חמשים ומאתים׃,Hebrew
וקדה חמש מאות בשקל הקדש ושמן זית הין׃,Hebrew
ועשית אתו שמן משחת קדש רקח מרקחת מעשה רקח שמן משחת קדש יהיה׃,Hebrew
ומשחת בו את אהל מועד ואת ארון העדת׃,Hebrew
ואת השלחן ואת כל כליו ואת המנרה ואת כליה ואת מזבח הקטרת׃,Hebrew
ואת מזבח העלה ואת כל כליו ואת הכיר ואת כנו׃,Hebrew
וקדשת אתם והיו קדש קדשים כל הנגע בהם יקדש׃,Hebrew
ואת אהרן ואת בניו תמשח וקדשת אתם לכהן לי׃,Hebrew
ואל בני ישראל תדבר לאמר שמן משחת קדש יהיה זה לי לדרתיכם׃,Hebrew
על בשר אדם לא ייסך ובמתכנתו לא תעשו כמהו קדש הוא קדש יהיה לכם׃,Hebrew
איש אשר ירקח כמהו ואשר יתן ממנו על זר ונכרת מעמיו׃,Hebrew
ויאמר יהוה אל משה קח לך סמים נטף ושחלת וחלבנה סמים ולבנה זכה בד בבד יהיה׃,Hebrew
ועשית אתה קטרת רקח מעשה רוקח ממלח טהור קדש׃,Hebrew
ושחקת ממנה הדק ונתתה ממנה לפני העדת באהל מועד אשר אועד לך שמה קדש קדשים תהיה לכם׃,Hebrew
והקטרת אשר תעשה במתכנתה לא תעשו לכם קדש תהיה לך ליהוה׃,Hebrew
איש אשר יעשה כמוה להריח בה ונכרת מעמיו׃,Hebrew
וידבר יהוה אל משה לאמר׃,Hebrew
ראה קראתי בשם בצלאל בן אורי בן חור למטה יהודה׃,Hebrew
ואמלא אתו רוח אלהים בחכמה ובתבונה ובדעת ובכל מלאכה׃,Hebrew
לחשב מחשבת לעשות בזהב ובכסף ובנחשת׃,Hebrew
ובחרשת אבן למלאת ובחרשת עץ לעשות בכל מלאכה׃,Hebrew
ואני הנה נתתי אתו את אהליאב בן אחיסמך למטה דן ובלב כל חכם לב נתתי חכמה ועשו את כל אשר צויתך׃,Hebrew
את אהל מועד ואת הארן לעדת ואת הכפרת אשר עליו ואת כל כלי האהל׃,Hebrew
ואת השלחן ואת כליו ואת המנרה הטהרה ואת כל כליה ואת מזבח הקטרת׃,Hebrew
ואת מזבח העלה ואת כל כליו ואת הכיור ואת כנו׃,Hebrew
ואת בגדי השרד ואת בגדי הקדש לאהרן הכהן ואת בגדי בניו לכהן׃,Hebrew
ואת שמן המשחה ואת קטרת הסמים לקדש ככל אשר צויתך יעשו׃,Hebrew
ויאמר יהוה אל משה לאמר׃,Hebrew
ואתה דבר אל בני ישראל לאמר אך את שבתתי תשמרו כי אות הוא ביני וביניכם לדרתיכם לדעת כי אני יהוה מקדשכם׃,Hebrew
ושמרתם את השבת כי קדש הוא לכם מחלליה מות יומת כי כל העשה בה מלאכה ונכרתה הנפש ההוא מקרב עמיה׃,Hebrew
ששת ימים יעשה מלאכה וביום השביעי שבת שבתון קדש ליהוה כל העשה מלאכה ביום השבת מות יומת׃,Hebrew
ושמרו בני ישראל את השבת לעשות את השבת לדרתם ברית עולם׃,Hebrew
ביני ובין בני ישראל אות הוא לעלם כי ששת ימים עשה יהוה את השמים ואת הארץ וביום השביעי שבת וינפש׃,Hebrew
ויתן אל משה ככלתו לדבר אתו בהר סיני שני לחת העדת לחת אבן כתבים באצבע אלהים׃,Hebrew
וירא העם כי בשש משה לרדת מן ההר ויקהל העם על אהרן ויאמרו אליו קום עשה לנו אלהים אשר ילכו לפנינו כי זה משה האיש אשר העלנו מארץ מצרים לא ידענו מה היה לו׃,Hebrew
ויאמר אלהם אהרן פרקו נזמי הזהב אשר באזני נשיכם בניכם ובנתיכם והביאו אלי׃,Hebrew
ויתפרקו כל העם את נזמי הזהב אשר באזניהם ויביאו אל אהרן׃,Hebrew
ויקח מידם ויצר אתו בחרט ויעשהו עגל מסכה ויאמרו אלה אלהיך ישראל אשר העלוך מארץ מצרים׃,Hebrew
וירא אהרן ויבן מזבח לפניו ויקרא אהרן ויאמר חג ליהוה מחר׃,Hebrew
וישכימו ממחרת ויעלו עלת ויגשו שלמים וישב העם לאכל ושתו ויקמו לצחק׃,Hebrew
וידבר יהוה אל משה לך רד כי שחת עמך אשר העלית מארץ מצרים׃,Hebrew
סרו מהר מן הדרך אשר צויתם עשו להם עגל מסכה וישתחוו לו ויזבחו לו ויאמרו אלה אלהיך ישראל אשר העלוך מארץ מצרים׃,Hebrew
ויאמר יהוה אל משה ראיתי את העם הזה והנה עם קשה ערף הוא׃,Hebrew
ועתה הניחה לי ויחר אפי בהם ואכלם ואעשה אותך לגוי גדול׃,Hebrew
ויחל משה את פני יהוה אלהיו ויאמר למה יהוה יחרה אפך בעמך אשר הוצאת מארץ מצרים בכח גדול וביד חזקה׃,Hebrew
למה יאמרו מצרים לאמר ברעה הוציאם להרג אתם בהרים ולכלתם מעל פני האדמה שוב מחרון אפך והנחם על הרעה לעמך׃,Hebrew
זכר לאברהם ליצחק ולישראל עבדיך אשר נשבעת להם בך ותדבר אלהם ארבה את זרעכם ככוכבי השמים וכל הארץ הזאת אשר אמרתי אתן לזרעכם ונחלו לעלם׃,Hebrew
וינחם יהוה על הרעה אשר דבר לעשות לעמו׃,Hebrew
ויפן וירד משה מן ההר ושני לחת העדת בידו לחת כתבים משני עבריהם מזה ומזה הם כתבים׃,Hebrew
והלחת מעשה אלהים המה והמכתב מכתב אלהים הוא חרות על הלחת׃,Hebrew
וישמע יהושע את קול העם ברעה ויאמר אל משה קול מלחמה במחנה׃,Hebrew
ויאמר אין קול ענות גבורה ואין קול ענות חלושה קול ענות אנכי שמע׃,Hebrew
ויהי כאשר קרב אל המחנה וירא את העגל ומחלת ויחר אף משה וישלך מידו את הלחת וישבר אתם תחת ההר׃,Hebrew
ויקח את העגל אשר עשו וישרף באש ויטחן עד אשר דק ויזר על פני המים וישק את בני ישראל׃,Hebrew
ויאמר משה אל אהרן מה עשה לך העם הזה כי הבאת עליו חטאה גדלה׃,Hebrew
ויאמר אהרן אל יחר אף אדני אתה ידעת את העם כי ברע הוא׃,Hebrew
ויאמרו לי עשה לנו אלהים אשר ילכו לפנינו כי זה משה האיש אשר העלנו מארץ מצרים לא ידענו מה היה לו׃,Hebrew
ואמר להם למי זהב התפרקו ויתנו לי ואשלכהו באש ויצא העגל הזה׃,Hebrew
וירא משה את העם כי פרע הוא כי פרעה אהרן לשמצה בקמיהם׃,Hebrew
ויעמד משה בשער המחנה ויאמר מי ליהוה אלי ויאספו אליו כל בני לוי׃,Hebrew
ויאמר להם כה אמר יהוה אלהי ישראל שימו איש חרבו על ירכו עברו ושובו משער לשער במחנה והרגו איש את אחיו ואיש את רעהו ואיש את קרבו׃,Hebrew
ויעשו בני לוי כדבר משה ויפל מן העם ביום ההוא כשלשת אלפי איש׃,Hebrew
ויאמר משה מלאו ידכם היום ליהוה כי איש בבנו ובאחיו ולתת עליכם היום ברכה׃,Hebrew
ויהי ממחרת ויאמר משה אל העם אתם חטאתם חטאה גדלה ועתה אעלה אל יהוה אולי אכפרה בעד חטאתכם׃,Hebrew
וישב משה אל יהוה ויאמר אנא חטא העם הזה חטאה גדלה ויעשו להם אלהי זהב׃,Hebrew
ועתה אם תשא חטאתם ואם אין מחני נא מספרך אשר כתבת׃,Hebrew
ויאמר יהוה אל משה מי אשר חטא לי אמחנו מספרי׃,Hebrew
ועתה לך נחה את העם אל אשר דברתי לך הנה מלאכי ילך לפניך וביום פקדי ופקדתי עליהם חטאתם׃,Hebrew
ויגף יהוה את העם על אשר עשו את העגל אשר עשה אהרן׃,Hebrew
וידבר יהוה אל משה לך עלה מזה אתה והעם אשר העלית מארץ מצרים אל הארץ אשר נשבעתי לאברהם ליצחק וליעקב לאמר לזרעך אתננה׃,Hebrew
ושלחתי לפניך מלאך וגרשתי את הכנעני האמרי והחתי והפרזי החוי והיבוסי׃,Hebrew
אל ארץ זבת חלב ודבש כי לא אעלה בקרבך כי עם קשה ערף אתה פן אכלך בדרך׃,Hebrew
וישמע העם את הדבר הרע הזה ויתאבלו ולא שתו איש עדיו עליו׃,Hebrew
ויאמר יהוה אל משה אמר אל בני ישראל אתם עם קשה ערף רגע אחד אעלה בקרבך וכליתיך ועתה הורד עדיך מעליך ואדעה מה אעשה לך׃,Hebrew
ויתנצלו בני ישראל את עדים מהר חורב׃,Hebrew
ומשה יקח את האהל ונטה לו מחוץ למחנה הרחק מן המחנה וקרא לו אהל מועד והיה כל מבקש יהוה יצא אל אהל מועד אשר מחוץ למחנה׃,Hebrew
והיה כצאת משה אל האהל יקומו כל העם ונצבו איש פתח אהלו והביטו אחרי משה עד באו האהלה׃,Hebrew
והיה כבא משה האהלה ירד עמוד הענן ועמד פתח האהל ודבר עם משה׃,Hebrew
וראה כל העם את עמוד הענן עמד פתח האהל וקם כל העם והשתחוו איש פתח אהלו׃,Hebrew
ודבר יהוה אל משה פנים אל פנים כאשר ידבר איש אל רעהו ושב אל המחנה ומשרתו יהושע בן נון נער לא ימיש מתוך האהל׃,Hebrew
ויאמר משה אל יהוה ראה אתה אמר אלי העל את העם הזה ואתה לא הודעתני את אשר תשלח עמי ואתה אמרת ידעתיך בשם וגם מצאת חן בעיני׃,Hebrew
ועתה אם נא מצאתי חן בעיניך הודעני נא את דרכך ואדעך למען אמצא חן בעיניך וראה כי עמך הגוי הזה׃,Hebrew
ויאמר פני ילכו והנחתי לך׃,Hebrew
ויאמר אליו אם אין פניך הלכים אל תעלנו מזה׃,Hebrew
ובמה יודע אפוא כי מצאתי חן בעיניך אני ועמך הלוא בלכתך עמנו ונפלינו אני ועמך מכל העם אשר על פני האדמה׃,Hebrew
ויאמר יהוה אל משה גם את הדבר הזה אשר דברת אעשה כי מצאת חן בעיני ואדעך בשם׃,Hebrew
ויאמר הראני נא את כבדך׃,Hebrew
ויאמר אני אעביר כל טובי על פניך וקראתי בשם יהוה לפניך וחנתי את אשר אחן ורחמתי את אשר ארחם׃,Hebrew
ויאמר לא תוכל לראת את פני כי לא יראני האדם וחי׃,Hebrew
ויאמר יהוה הנה מקום אתי ונצבת על הצור׃,Hebrew
והיה בעבר כבדי ושמתיך בנקרת הצור ושכתי כפי עליך עד עברי׃,Hebrew
והסרתי את כפי וראית את אחרי ופני לא יראו׃,Hebrew
ויאמר יהוה אל משה פסל לך שני לחת אבנים כראשנים וכתבתי על הלחת את הדברים אשר היו על הלחת הראשנים אשר שברת׃,Hebrew
והיה נכון לבקר ועלית בבקר אל הר סיני ונצבת לי שם על ראש ההר׃,Hebrew
ואיש לא יעלה עמך וגם איש אל ירא בכל ההר גם הצאן והבקר אל ירעו אל מול ההר ההוא׃,Hebrew
ויפסל שני לחת אבנים כראשנים וישכם משה בבקר ויעל אל הר סיני כאשר צוה יהוה אתו ויקח בידו שני לחת אבנים׃,Hebrew
וירד יהוה בענן ויתיצב עמו שם ויקרא בשם יהוה׃,Hebrew
ויעבר יהוה על פניו ויקרא יהוה יהוה אל רחום וחנון ארך אפים ורב חסד ואמת׃,Hebrew
נצר חסד לאלפים נשא עון ופשע וחטאה ונקה לא ינקה פקד עון אבות על בנים ועל בני בנים על שלשים ועל רבעים׃,Hebrew
וימהר משה ויקד ארצה וישתחו׃,Hebrew
ויאמר אם נא מצאתי חן בעיניך אדני ילך נא אדני בקרבנו כי עם קשה ערף הוא וסלחת לעוננו ולחטאתנו ונחלתנו׃,Hebrew
ויאמר הנה אנכי כרת ברית נגד כל עמך אעשה נפלאת אשר לא נבראו בכל הארץ ובכל הגוים וראה כל העם אשר אתה בקרבו את מעשה יהוה כי נורא הוא אשר אני עשה עמך׃,Hebrew
שמר לך את אשר אנכי מצוך היום הנני גרש מפניך את האמרי והכנעני והחתי והפרזי והחוי והיבוסי׃,Hebrew
השמר לך פן תכרת ברית ליושב הארץ אשר אתה בא עליה פן יהיה למוקש בקרבך׃,Hebrew
כי את מזבחתם תתצון ואת מצבתם תשברון ואת אשריו תכרתון׃,Hebrew
כי לא תשתחוה לאל אחר כי יהוה קנא שמו אל קנא הוא׃,Hebrew
פן תכרת ברית ליושב הארץ וזנו אחרי אלהיהם וזבחו לאלהיהם וקרא לך ואכלת מזבחו׃,Hebrew
ולקחת מבנתיו לבניך וזנו בנתיו אחרי אלהיהן והזנו את בניך אחרי אלהיהן׃,Hebrew
אלהי מסכה לא תעשה לך׃,Hebrew
את חג המצות תשמר שבעת ימים תאכל מצות אשר צויתך למועד חדש האביב כי בחדש האביב יצאת ממצרים׃,Hebrew
כל פטר רחם לי וכל מקנך תזכר פטר שור ושה׃,Hebrew
ופטר חמור תפדה בשה ואם לא תפדה וערפתו כל בכור בניך תפדה ולא יראו פני ריקם׃,Hebrew
ששת ימים תעבד וביום השביעי תשבת בחריש ובקציר תשבת׃,Hebrew
וחג שבעת תעשה לך בכורי קציר חטים וחג האסיף תקופת השנה׃,Hebrew
שלש פעמים בשנה יראה כל זכורך את פני האדן יהוה אלהי ישראל׃,Hebrew
כי אוריש גוים מפניך והרחבתי את גבולך ולא יחמד איש את ארצך בעלתך לראות את פני יהוה אלהיך שלש פעמים בשנה׃,Hebrew
לא תשחט על חמץ דם זבחי ולא ילין לבקר זבח חג הפסח׃,Hebrew
ראשית בכורי אדמתך תביא בית יהוה אלהיך לא תבשל גדי בחלב אמו׃,Hebrew
ויאמר יהוה אל משה כתב לך את הדברים האלה כי על פי הדברים האלה כרתי אתך ברית ואת ישראל׃,Hebrew
ויהי שם עם יהוה ארבעים יום וארבעים לילה לחם לא אכל ומים לא שתה ויכתב על הלחת את דברי הברית עשרת הדברים׃,Hebrew
ויהי ברדת משה מהר סיני ושני לחת העדת ביד משה ברדתו מן ההר ומשה לא ידע כי קרן עור פניו בדברו אתו׃,Hebrew
וירא אהרן וכל בני ישראל את משה והנה קרן עור פניו וייראו מגשת אליו׃,Hebrew
ויקרא אלהם משה וישבו אליו אהרן וכל הנשאים בעדה וידבר משה אלהם׃,Hebrew
ואחרי כן נגשו כל בני ישראל ויצום את כל אשר דבר יהוה אתו בהר סיני׃,Hebrew
ויכל משה מדבר אתם ויתן על פניו מסוה׃,Hebrew
ובבא משה לפני יהוה לדבר אתו יסיר את המסוה עד צאתו ויצא ודבר אל בני ישראל את אשר יצוה׃,Hebrew
וראו בני ישראל את פני משה כי קרן עור פני משה והשיב משה את המסוה על פניו עד באו לדבר אתו׃,Hebrew
ויקהל משה את כל עדת בני ישראל ויאמר אלהם אלה הדברים אשר צוה יהוה לעשת אתם׃,Hebrew
ששת ימים תעשה מלאכה וביום השביעי יהיה לכם קדש שבת שבתון ליהוה כל העשה בו מלאכה יומת׃,Hebrew
לא תבערו אש בכל משבתיכם ביום השבת׃,Hebrew
ויאמר משה אל כל עדת בני ישראל לאמר זה הדבר אשר צוה יהוה לאמר׃,Hebrew
קחו מאתכם תרומה ליהוה כל נדיב לבו יביאה את תרומת יהוה זהב וכסף ונחשת׃,Hebrew
ותכלת וארגמן ותולעת שני ושש ועזים׃,Hebrew
וערת אילם מאדמים וערת תחשים ועצי שטים׃,Hebrew
ושמן למאור ובשמים לשמן המשחה ולקטרת הסמים׃,Hebrew
ואבני שהם ואבני מלאים לאפוד ולחשן׃,Hebrew
וכל חכם לב בכם יבאו ויעשו את כל אשר צוה יהוה׃,Hebrew
את המשכן את אהלו ואת מכסהו את קרסיו ואת קרשיו את בריחו את עמדיו ואת אדניו׃,Hebrew
את הארן ואת בדיו את הכפרת ואת פרכת המסך׃,Hebrew
את השלחן ואת בדיו ואת כל כליו ואת לחם הפנים׃,Hebrew
ואת מנרת המאור ואת כליה ואת נרתיה ואת שמן המאור׃,Hebrew
ואת מזבח הקטרת ואת בדיו ואת שמן המשחה ואת קטרת הסמים ואת מסך הפתח לפתח המשכן׃,Hebrew
את מזבח העלה ואת מכבר הנחשת אשר לו את בדיו ואת כל כליו את הכיר ואת כנו׃,Hebrew
את קלעי החצר את עמדיו ואת אדניה ואת מסך שער החצר׃,Hebrew
את יתדת המשכן ואת יתדת החצר ואת מיתריהם׃,Hebrew
את בגדי השרד לשרת בקדש את בגדי הקדש לאהרן הכהן ואת בגדי בניו לכהן׃,Hebrew
ויצאו כל עדת בני ישראל מלפני משה׃,Hebrew
ויבאו כל איש אשר נשאו לבו וכל אשר נדבה רוחו אתו הביאו את תרומת יהוה למלאכת אהל מועד ולכל עבדתו ולבגדי הקדש׃,Hebrew
ויבאו האנשים על הנשים כל נדיב לב הביאו חח ונזם וטבעת וכומז כל כלי זהב וכל איש אשר הניף תנופת זהב ליהוה׃,Hebrew
וכל איש אשר נמצא אתו תכלת וארגמן ותולעת שני ושש ועזים וערת אילם מאדמים וערת תחשים הביאו׃,Hebrew
כל מרים תרומת כסף ונחשת הביאו את תרומת יהוה וכל אשר נמצא אתו עצי שטים לכל מלאכת העבדה הביאו׃,Hebrew
וכל אשה חכמת לב בידיה טוו ויביאו מטוה את התכלת ואת הארגמן את תולעת השני ואת השש׃,Hebrew
וכל הנשים אשר נשא לבן אתנה בחכמה טוו את העזים׃,Hebrew
והנשאם הביאו את אבני השהם ואת אבני המלאים לאפוד ולחשן׃,Hebrew
ואת הבשם ואת השמן למאור ולשמן המשחה ולקטרת הסמים׃,Hebrew
כל איש ואשה אשר נדב לבם אתם להביא לכל המלאכה אשר צוה יהוה לעשות ביד משה הביאו בני ישראל נדבה ליהוה׃,Hebrew
ויאמר משה אל בני ישראל ראו קרא יהוה בשם בצלאל בן אורי בן חור למטה יהודה׃,Hebrew
וימלא אתו רוח אלהים בחכמה בתבונה ובדעת ובכל מלאכה׃,Hebrew
ולחשב מחשבת לעשת בזהב ובכסף ובנחשת׃,Hebrew
ובחרשת אבן למלאת ובחרשת עץ לעשות בכל מלאכת מחשבת׃,Hebrew
ולהורת נתן בלבו הוא ואהליאב בן אחיסמך למטה דן׃,Hebrew
מלא אתם חכמת לב לעשות כל מלאכת חרש וחשב ורקם בתכלת ובארגמן בתולעת השני ובשש וארג עשי כל מלאכה וחשבי מחשבת׃,Hebrew
ועשה בצלאל ואהליאב וכל איש חכם לב אשר נתן יהוה חכמה ותבונה בהמה לדעת לעשת את כל מלאכת עבדת הקדש לכל אשר צוה יהוה׃,Hebrew
ויקרא משה אל בצלאל ואל אהליאב ואל כל איש חכם לב אשר נתן יהוה חכמה בלבו כל אשר נשאו לבו לקרבה אל המלאכה לעשת אתה׃,Hebrew
ויקחו מלפני משה את כל התרומה אשר הביאו בני ישראל למלאכת עבדת הקדש לעשת אתה והם הביאו אליו עוד נדבה בבקר בבקר׃,Hebrew
ויבאו כל החכמים העשים את כל מלאכת הקדש איש איש ממלאכתו אשר המה עשים׃,Hebrew
ויאמרו אל משה לאמר מרבים העם להביא מדי העבדה למלאכה אשר צוה יהוה לעשת אתה׃,Hebrew
ויצו משה ויעבירו קול במחנה לאמר איש ואשה אל יעשו עוד מלאכה לתרומת הקדש ויכלא העם מהביא׃,Hebrew
והמלאכה היתה דים לכל המלאכה לעשות אתה והותר׃,Hebrew
ויעשו כל חכם לב בעשי המלאכה את המשכן עשר יריעת שש משזר ותכלת וארגמן ותולעת שני כרבים מעשה חשב עשה אתם׃,Hebrew
ארך היריעה האחת שמנה ועשרים באמה ורחב ארבע באמה היריעה האחת מדה אחת לכל היריעת׃,Hebrew
ויחבר את חמש היריעת אחת אל אחת וחמש יריעת חבר אחת אל אחת׃,Hebrew
ויעש ללאת תכלת על שפת היריעה האחת מקצה במחברת כן עשה בשפת היריעה הקיצונה במחברת השנית׃,Hebrew
חמשים ללאת עשה ביריעה האחת וחמשים ללאת עשה בקצה היריעה אשר במחברת השנית מקבילת הללאת אחת אל אחת׃,Hebrew
ויעש חמשים קרסי זהב ויחבר את הירעת אחת אל אחת בקרסים ויהי המשכן אחד׃,Hebrew
ויעש יריעת עזים לאהל על המשכן עשתי עשרה יריעת עשה אתם׃,Hebrew
ארך היריעה האחת שלשים באמה וארבע אמות רחב היריעה האחת מדה אחת לעשתי עשרה יריעת׃,Hebrew
ויחבר את חמש היריעת לבד ואת שש היריעת לבד׃,Hebrew
ויעש ללאת חמשים על שפת היריעה הקיצנה במחברת וחמשים ללאת עשה על שפת היריעה החברת השנית׃,Hebrew
ויעש קרסי נחשת חמשים לחבר את האהל להית אחד׃,Hebrew
ויעש מכסה לאהל ערת אלים מאדמים ומכסה ערת תחשים מלמעלה׃,Hebrew
ויעש את הקרשים למשכן עצי שטים עמדים׃,Hebrew
עשר אמת ארך הקרש ואמה וחצי האמה רחב הקרש האחד׃,Hebrew
שתי ידת לקרש האחד משלבת אחת אל אחת כן עשה לכל קרשי המשכן׃,Hebrew
ויעש את הקרשים למשכן עשרים קרשים לפאת נגב תימנה׃,Hebrew
וארבעים אדני כסף עשה תחת עשרים הקרשים שני אדנים תחת הקרש האחד לשתי ידתיו ושני אדנים תחת הקרש האחד לשתי ידתיו׃,Hebrew
ולצלע המשכן השנית לפאת צפון עשה עשרים קרשים׃,Hebrew
וארבעים אדניהם כסף שני אדנים תחת הקרש האחד ושני אדנים תחת הקרש האחד׃,Hebrew
ולירכתי המשכן ימה עשה ששה קרשים׃,Hebrew
ושני קרשים עשה למקצעת המשכן בירכתים׃,Hebrew
והיו תואמם מלמטה ויחדו יהיו תמים אל ראשו אל הטבעת האחת כן עשה לשניהם לשני המקצעת׃,Hebrew
והיו שמנה קרשים ואדניהם כסף ששה עשר אדנים שני אדנים שני אדנים תחת הקרש האחד׃,Hebrew
ויעש בריחי עצי שטים חמשה לקרשי צלע המשכן האחת׃,Hebrew
וחמשה בריחם לקרשי צלע המשכן השנית וחמשה בריחם לקרשי המשכן לירכתים ימה׃,Hebrew
ויעש את הבריח התיכן לברח בתוך הקרשים מן הקצה אל הקצה׃,Hebrew
ואת הקרשים צפה זהב ואת טבעתם עשה זהב בתים לבריחם ויצף את הבריחם זהב׃,Hebrew
ויעש את הפרכת תכלת וארגמן ותולעת שני ושש משזר מעשה חשב עשה אתה כרבים׃,Hebrew
ויעש לה ארבעה עמודי שטים ויצפם זהב וויהם זהב ויצק להם ארבעה אדני כסף׃,Hebrew
ויעש מסך לפתח האהל תכלת וארגמן ותולעת שני ושש משזר מעשה רקם׃,Hebrew
ואת עמודיו חמשה ואת וויהם וצפה ראשיהם וחשקיהם זהב ואדניהם חמשה נחשת׃,Hebrew
ויעש בצלאל את הארן עצי שטים אמתים וחצי ארכו ואמה וחצי רחבו ואמה וחצי קמתו׃,Hebrew
ויצפהו זהב טהור מבית ומחוץ ויעש לו זר זהב סביב׃,Hebrew
ויצק לו ארבע טבעת זהב על ארבע פעמתיו ושתי טבעת על צלעו האחת ושתי טבעות על צלעו השנית׃,Hebrew
ויעש בדי עצי שטים ויצף אתם זהב׃,Hebrew
ויבא את הבדים בטבעת על צלעת הארן לשאת את הארן׃,Hebrew
ויעש כפרת זהב טהור אמתים וחצי ארכה ואמה וחצי רחבה׃,Hebrew
ויעש שני כרבים זהב מקשה עשה אתם משני קצות הכפרת׃,Hebrew
כרוב אחד מקצה מזה וכרוב אחד מקצה מזה מן הכפרת עשה את הכרבים משני קצוותו׃,Hebrew
ויהיו הכרבים פרשי כנפים למעלה סככים בכנפיהם על הכפרת ופניהם איש אל אחיו אל הכפרת היו פני הכרבים׃,Hebrew
ויעש את השלחן עצי שטים אמתים ארכו ואמה רחבו ואמה וחצי קמתו׃,Hebrew
ויצף אתו זהב טהור ויעש לו זר זהב סביב׃,Hebrew
ויעש לו מסגרת טפח סביב ויעש זר זהב למסגרתו סביב׃,Hebrew
ויצק לו ארבע טבעת זהב ויתן את הטבעת על ארבע הפאת אשר לארבע רגליו׃,Hebrew
לעמת המסגרת היו הטבעת בתים לבדים לשאת את השלחן׃,Hebrew
ויעש את הבדים עצי שטים ויצף אתם זהב לשאת את השלחן׃,Hebrew
ויעש את הכלים אשר על השלחן את קערתיו ואת כפתיו ואת מנקיתיו ואת הקשות אשר יסך בהן זהב טהור׃,Hebrew
ויעש את המנרה זהב טהור מקשה עשה את המנרה ירכה וקנה גביעיה כפתריה ופרחיה ממנה היו׃,Hebrew
וששה קנים יצאים מצדיה שלשה קני מנרה מצדה האחד ושלשה קני מנרה מצדה השני׃,Hebrew
שלשה גבעים משקדים בקנה האחד כפתר ופרח ושלשה גבעים משקדים בקנה אחד כפתר ופרח כן לששת הקנים היצאים מן המנרה׃,Hebrew
ובמנרה ארבעה גבעים משקדים כפתריה ופרחיה׃,Hebrew
וכפתר תחת שני הקנים ממנה וכפתר תחת שני הקנים ממנה וכפתר תחת שני הקנים ממנה לששת הקנים היצאים ממנה׃,Hebrew
כפתריהם וקנתם ממנה היו כלה מקשה אחת זהב טהור׃,Hebrew
ויעש את נרתיה שבעה ומלקחיה ומחתתיה זהב טהור׃,Hebrew
ככר זהב טהור עשה אתה ואת כל כליה׃,Hebrew
ויעש את מזבח הקטרת עצי שטים אמה ארכו ואמה רחבו רבוע ואמתים קמתו ממנו היו קרנתיו׃,Hebrew
ויצף אתו זהב טהור את גגו ואת קירתיו סביב ואת קרנתיו ויעש לו זר זהב סביב׃,Hebrew
ושתי טבעת זהב עשה לו מתחת לזרו על שתי צלעתיו על שני צדיו לבתים לבדים לשאת אתו בהם׃,Hebrew
ויעש את הבדים עצי שטים ויצף אתם זהב׃,Hebrew
ויעש את שמן המשחה קדש ואת קטרת הסמים טהור מעשה רקח׃,Hebrew
ויעש את מזבח העלה עצי שטים חמש אמות ארכו וחמש אמות רחבו רבוע ושלש אמות קמתו׃,Hebrew
ויעש קרנתיו על ארבע פנתיו ממנו היו קרנתיו ויצף אתו נחשת׃,Hebrew
ויעש את כל כלי המזבח את הסירת ואת היעים ואת המזרקת את המזלגת ואת המחתת כל כליו עשה נחשת׃,Hebrew
ויעש למזבח מכבר מעשה רשת נחשת תחת כרכבו מלמטה עד חציו׃,Hebrew
ויצק ארבע טבעת בארבע הקצות למכבר הנחשת בתים לבדים׃,Hebrew
ויעש את הבדים עצי שטים ויצף אתם נחשת׃,Hebrew
ויבא את הבדים בטבעת על צלעת המזבח לשאת אתו בהם נבוב לחת עשה אתו׃,Hebrew
ויעש את הכיור נחשת ואת כנו נחשת במראת הצבאת אשר צבאו פתח אהל מועד׃,Hebrew
ויעש את החצר לפאת נגב תימנה קלעי החצר שש משזר מאה באמה׃,Hebrew
עמודיהם עשרים ואדניהם עשרים נחשת ווי העמדים וחשקיהם כסף׃,Hebrew
ולפאת צפון מאה באמה עמודיהם עשרים ואדניהם עשרים נחשת ווי העמודים וחשקיהם כסף׃,Hebrew
ולפאת ים קלעים חמשים באמה עמודיהם עשרה ואדניהם עשרה ווי העמדים וחשוקיהם כסף׃,Hebrew
ולפאת קדמה מזרחה חמשים אמה׃,Hebrew
קלעים חמש עשרה אמה אל הכתף עמודיהם שלשה ואדניהם שלשה׃,Hebrew
ולכתף השנית מזה ומזה לשער החצר קלעים חמש עשרה אמה עמדיהם שלשה ואדניהם שלשה׃,Hebrew
כל קלעי החצר סביב שש משזר׃,Hebrew
והאדנים לעמדים נחשת ווי העמודים וחשוקיהם כסף וצפוי ראשיהם כסף והם מחשקים כסף כל עמדי החצר׃,Hebrew
ומסך שער החצר מעשה רקם תכלת וארגמן ותולעת שני ושש משזר ועשרים אמה ארך וקומה ברחב חמש אמות לעמת קלעי החצר׃,Hebrew
ועמדיהם ארבעה ואדניהם ארבעה נחשת וויהם כסף וצפוי ראשיהם וחשקיהם כסף׃,Hebrew
וכל היתדת למשכן ולחצר סביב נחשת׃,Hebrew
אלה פקודי המשכן משכן העדת אשר פקד על פי משה עבדת הלוים ביד איתמר בן אהרן הכהן׃,Hebrew
ובצלאל בן אורי בן חור למטה יהודה עשה את כל אשר צוה יהוה את משה׃,Hebrew
ואתו אהליאב בן אחיסמך למטה דן חרש וחשב ורקם בתכלת ובארגמן ובתולעת השני ובשש׃,Hebrew
כל הזהב העשוי למלאכה בכל מלאכת הקדש ויהי זהב התנופה תשע ועשרים ככר ושבע מאות ושלשים שקל בשקל הקדש׃,Hebrew
וכסף פקודי העדה מאת ככר ואלף ושבע מאות וחמשה ושבעים שקל בשקל הקדש׃,Hebrew
בקע לגלגלת מחצית השקל בשקל הקדש לכל העבר על הפקדים מבן עשרים שנה ומעלה לשש מאות אלף ושלשת אלפים וחמש מאות וחמשים׃,Hebrew
ויהי מאת ככר הכסף לצקת את אדני הקדש ואת אדני הפרכת מאת אדנים למאת הככר ככר לאדן׃,Hebrew
ואת האלף ושבע המאות וחמשה ושבעים עשה ווים לעמודים וצפה ראשיהם וחשק אתם׃,Hebrew
ונחשת התנופה שבעים ככר ואלפים וארבע מאות שקל׃,Hebrew
ויעש בה את אדני פתח אהל מועד ואת מזבח הנחשת ואת מכבר הנחשת אשר לו ואת כל כלי המזבח׃,Hebrew
ואת אדני החצר סביב ואת אדני שער החצר ואת כל יתדת המשכן ואת כל יתדת החצר סביב׃,Hebrew
ומן התכלת והארגמן ותולעת השני עשו בגדי שרד לשרת בקדש ויעשו את בגדי הקדש אשר לאהרן כאשר צוה יהוה את משה׃,Hebrew
ויעש את האפד זהב תכלת וארגמן ותולעת שני ושש משזר׃,Hebrew
וירקעו את פחי הזהב וקצץ פתילם לעשות בתוך התכלת ובתוך הארגמן ובתוך תולעת השני ובתוך השש מעשה חשב׃,Hebrew
כתפת עשו לו חברת על שני קצוותו חבר׃,Hebrew
וחשב אפדתו אשר עליו ממנו הוא כמעשהו זהב תכלת וארגמן ותולעת שני ושש משזר כאשר צוה יהוה את משה׃,Hebrew
ויעשו את אבני השהם מסבת משבצת זהב מפתחת פתוחי חותם על שמות בני ישראל׃,Hebrew
וישם אתם על כתפת האפד אבני זכרון לבני ישראל כאשר צוה יהוה את משה׃,Hebrew
ויעש את החשן מעשה חשב כמעשה אפד זהב תכלת וארגמן ותולעת שני ושש משזר׃,Hebrew
רבוע היה כפול עשו את החשן זרת ארכו וזרת רחבו כפול׃,Hebrew
וימלאו בו ארבעה טורי אבן טור אדם פטדה וברקת הטור האחד׃,Hebrew
והטור השני נפך ספיר ויהלם׃,Hebrew
והטור השלישי לשם שבו ואחלמה׃,Hebrew
והטור הרביעי תרשיש שהם וישפה מוסבת משבצות זהב במלאתם׃,Hebrew
והאבנים על שמת בני ישראל הנה שתים עשרה על שמתם פתוחי חתם איש על שמו לשנים עשר שבט׃,Hebrew
ויעשו על החשן שרשרת גבלת מעשה עבת זהב טהור׃,Hebrew
ויעשו שתי משבצת זהב ושתי טבעת זהב ויתנו את שתי הטבעת על שני קצות החשן׃,Hebrew
ויתנו שתי העבתת הזהב על שתי הטבעת על קצות החשן׃,Hebrew
ואת שתי קצות שתי העבתת נתנו על שתי המשבצת ויתנם על כתפת האפד אל מול פניו׃,Hebrew
ויעשו שתי טבעת זהב וישימו על שני קצות החשן על שפתו אשר אל עבר האפד ביתה׃,Hebrew
ויעשו שתי טבעת זהב ויתנם על שתי כתפת האפד מלמטה ממול פניו לעמת מחברתו ממעל לחשב האפד׃,Hebrew
וירכסו את החשן מטבעתיו אל טבעת האפד בפתיל תכלת להית על חשב האפד ולא יזח החשן מעל האפד כאשר צוה יהוה את משה׃,Hebrew
ויעש את מעיל האפד מעשה ארג כליל תכלת׃,Hebrew
ופי המעיל בתוכו כפי תחרא שפה לפיו סביב לא יקרע׃,Hebrew
ויעשו על שולי המעיל רמוני תכלת וארגמן ותולעת שני משזר׃,Hebrew
ויעשו פעמני זהב טהור ויתנו את הפעמנים בתוך הרמנים על שולי המעיל סביב בתוך הרמנים׃,Hebrew
פעמן ורמן פעמן ורמן על שולי המעיל סביב לשרת כאשר צוה יהוה את משה׃,Hebrew
ויעשו את הכתנת שש מעשה ארג לאהרן ולבניו׃,Hebrew
ואת המצנפת שש ואת פארי המגבעת שש ואת מכנסי הבד שש משזר׃,Hebrew
ואת האבנט שש משזר ותכלת וארגמן ותולעת שני מעשה רקם כאשר צוה יהוה את משה׃,Hebrew
ויעשו את ציץ נזר הקדש זהב טהור ויכתבו עליו מכתב פתוחי חותם קדש ליהוה׃,Hebrew
ויתנו עליו פתיל תכלת לתת על המצנפת מלמעלה כאשר צוה יהוה את משה׃,Hebrew
ותכל כל עבדת משכן אהל מועד ויעשו בני ישראל ככל אשר צוה יהוה את משה כן עשו׃,Hebrew
ויביאו את המשכן אל משה את האהל ואת כל כליו קרסיו קרשיו בריחו ועמדיו ואדניו׃,Hebrew
ואת מכסה עורת האילם המאדמים ואת מכסה ערת התחשים ואת פרכת המסך׃,Hebrew
את ארן העדת ואת בדיו ואת הכפרת׃,Hebrew
את השלחן את כל כליו ואת לחם הפנים׃,Hebrew
את המנרה הטהרה את נרתיה נרת המערכה ואת כל כליה ואת שמן המאור׃,Hebrew
ואת מזבח הזהב ואת שמן המשחה ואת קטרת הסמים ואת מסך פתח האהל׃,Hebrew
את מזבח הנחשת ואת מכבר הנחשת אשר לו את בדיו ואת כל כליו את הכיר ואת כנו׃,Hebrew
את קלעי החצר את עמדיה ואת אדניה ואת המסך לשער החצר את מיתריו ויתדתיה ואת כל כלי עבדת המשכן לאהל מועד׃,Hebrew
את בגדי השרד לשרת בקדש את בגדי הקדש לאהרן הכהן ואת בגדי בניו לכהן׃,Hebrew
ככל אשר צוה יהוה את משה כן עשו בני ישראל את כל העבדה׃,Hebrew
וירא משה את כל המלאכה והנה עשו אתה כאשר צוה יהוה כן עשו ויברך אתם משה׃,Hebrew
וידבר יהוה אל משה לאמר׃,Hebrew
ביום החדש הראשון באחד לחדש תקים את משכן אהל מועד׃,Hebrew
ושמת שם את ארון העדות וסכת על הארן את הפרכת׃,Hebrew
והבאת את השלחן וערכת את ערכו והבאת את המנרה והעלית את נרתיה׃,Hebrew
ונתתה את מזבח הזהב לקטרת לפני ארון העדת ושמת את מסך הפתח למשכן׃,Hebrew
ונתתה את מזבח העלה לפני פתח משכן אהל מועד׃,Hebrew
ונתת את הכיר בין אהל מועד ובין המזבח ונתת שם מים׃,Hebrew
ושמת את החצר סביב ונתת את מסך שער החצר׃,Hebrew
ולקחת את שמן המשחה ומשחת את המשכן ואת כל אשר בו וקדשת אתו ואת כל כליו והיה קדש׃,Hebrew
ומשחת את מזבח העלה ואת כל כליו וקדשת את המזבח והיה המזבח קדש קדשים׃,Hebrew
ומשחת את הכיר ואת כנו וקדשת אתו׃,Hebrew
והקרבת את אהרן ואת בניו אל פתח אהל מועד ורחצת אתם במים׃,Hebrew
והלבשת את אהרן את בגדי הקדש ומשחת אתו וקדשת אתו וכהן לי׃,Hebrew
ואת בניו תקריב והלבשת אתם כתנת׃,Hebrew
ומשחת אתם כאשר משחת את אביהם וכהנו לי והיתה להית להם משחתם לכהנת עולם לדרתם׃,Hebrew
ויעש משה ככל אשר צוה יהוה אתו כן עשה׃,Hebrew
ויהי בחדש הראשון בשנה השנית באחד לחדש הוקם המשכן׃,Hebrew
ויקם משה את המשכן ויתן את אדניו וישם את קרשיו ויתן את בריחיו ויקם את עמודיו׃,Hebrew
ויפרש את האהל על המשכן וישם את מכסה האהל עליו מלמעלה כאשר צוה יהוה את משה׃,Hebrew
ויקח ויתן את העדת אל הארן וישם את הבדים על הארן ויתן את הכפרת על הארן מלמעלה׃,Hebrew
ויבא את הארן אל המשכן וישם את פרכת המסך ויסך על ארון העדות כאשר צוה יהוה את משה׃,Hebrew
ויתן את השלחן באהל מועד על ירך המשכן צפנה מחוץ לפרכת׃,Hebrew
ויערך עליו ערך לחם לפני יהוה כאשר צוה יהוה את משה׃,Hebrew
וישם את המנרה באהל מועד נכח השלחן על ירך המשכן נגבה׃,Hebrew
ויעל הנרת לפני יהוה כאשר צוה יהוה את משה׃,Hebrew
וישם את מזבח הזהב באהל מועד לפני הפרכת׃,Hebrew
ויקטר עליו קטרת סמים כאשר צוה יהוה את משה׃,Hebrew
וישם את מסך הפתח למשכן׃,Hebrew
ואת מזבח העלה שם פתח משכן אהל מועד ויעל עליו את העלה ואת המנחה כאשר צוה יהוה את משה׃,Hebrew
וישם את הכיר בין אהל מועד ובין המזבח ויתן שמה מים לרחצה׃,Hebrew
ורחצו ממנו משה ואהרן ובניו את ידיהם ואת רגליהם׃,Hebrew
בבאם אל אהל מועד ובקרבתם אל המזבח ירחצו כאשר צוה יהוה את משה׃,Hebrew
ויקם את החצר סביב למשכן ולמזבח ויתן את מסך שער החצר ויכל משה את המלאכה׃,Hebrew
ויכס הענן את אהל מועד וכבוד יהוה מלא את המשכן׃,Hebrew
ולא יכל משה לבוא אל אהל מועד כי שכן עליו הענן וכבוד יהוה מלא את המשכן׃,Hebrew
ובהעלות הענן מעל המשכן יסעו בני ישראל בכל מסעיהם׃,Hebrew
ואם לא יעלה הענן ולא יסעו עד יום העלתו׃,Hebrew
כי ענן יהוה על המשכן יומם ואש תהיה לילה בו לעיני כל בית ישראל בכל מסעיהם׃,Hebrew
ויקרא אל משה וידבר יהוה אליו מאהל מועד לאמר׃,Hebrew
דבר אל בני ישראל ואמרת אלהם אדם כי יקריב מכם קרבן ליהוה מן הבהמה מן הבקר ומן הצאן תקריבו את קרבנכם׃,Hebrew
אם עלה קרבנו מן הבקר זכר תמים יקריבנו אל פתח אהל מועד יקריב אתו לרצנו לפני יהוה׃,Hebrew
וסמך ידו על ראש העלה ונרצה לו לכפר עליו׃,Hebrew
ושחט את בן הבקר לפני יהוה והקריבו בני אהרן הכהנים את הדם וזרקו את הדם על המזבח סביב אשר פתח אהל מועד׃,Hebrew
והפשיט את העלה ונתח אתה לנתחיה׃,Hebrew
ונתנו בני אהרן הכהן אש על המזבח וערכו עצים על האש׃,Hebrew
וערכו בני אהרן הכהנים את הנתחים את הראש ואת הפדר על העצים אשר על האש אשר על המזבח׃,Hebrew
וקרבו וכרעיו ירחץ במים והקטיר הכהן את הכל המזבחה עלה אשה ריח ניחוח ליהוה׃,Hebrew
ואם מן הצאן קרבנו מן הכשבים או מן העזים לעלה זכר תמים יקריבנו׃,Hebrew
ושחט אתו על ירך המזבח צפנה לפני יהוה וזרקו בני אהרן הכהנים את דמו על המזבח סביב׃,Hebrew
ונתח אתו לנתחיו ואת ראשו ואת פדרו וערך הכהן אתם על העצים אשר על האש אשר על המזבח׃,Hebrew
והקרב והכרעים ירחץ במים והקריב הכהן את הכל והקטיר המזבחה עלה הוא אשה ריח ניחח ליהוה׃,Hebrew
ואם מן העוף עלה קרבנו ליהוה והקריב מן התרים או מן בני היונה את קרבנו׃,Hebrew
והקריבו הכהן אל המזבח ומלק את ראשו והקטיר המזבחה ונמצה דמו על קיר המזבח׃,Hebrew
והסיר את מראתו בנצתה והשליך אתה אצל המזבח קדמה אל מקום הדשן׃,Hebrew
ושסע אתו בכנפיו לא יבדיל והקטיר אתו הכהן המזבחה על העצים אשר על האש עלה הוא אשה ריח ניחח ליהוה׃,Hebrew
ונפש כי תקריב קרבן מנחה ליהוה סלת יהיה קרבנו ויצק עליה שמן ונתן עליה לבנה׃,Hebrew
והביאה אל בני אהרן הכהנים וקמץ משם מלא קמצו מסלתה ומשמנה על כל לבנתה והקטיר הכהן את אזכרתה המזבחה אשה ריח ניחח ליהוה׃,Hebrew
והנותרת מן המנחה לאהרן ולבניו קדש קדשים מאשי יהוה׃,Hebrew
וכי תקרב קרבן מנחה מאפה תנור סלת חלות מצת בלולת בשמן ורקיקי מצות משחים בשמן׃,Hebrew
ואם מנחה על המחבת קרבנך סלת בלולה בשמן מצה תהיה׃,Hebrew
פתות אתה פתים ויצקת עליה שמן מנחה הוא׃,Hebrew
ואם מנחת מרחשת קרבנך סלת בשמן תעשה׃,Hebrew
והבאת את המנחה אשר יעשה מאלה ליהוה והקריבה אל הכהן והגישה אל המזבח׃,Hebrew
והרים הכהן מן המנחה את אזכרתה והקטיר המזבחה אשה ריח ניחח ליהוה׃,Hebrew
והנותרת מן המנחה לאהרן ולבניו קדש קדשים מאשי יהוה׃,Hebrew
כל המנחה אשר תקריבו ליהוה לא תעשה חמץ כי כל שאר וכל דבש לא תקטירו ממנו אשה ליהוה׃,Hebrew
קרבן ראשית תקריבו אתם ליהוה ואל המזבח לא יעלו לריח ניחח׃,Hebrew
וכל קרבן מנחתך במלח תמלח ולא תשבית מלח ברית אלהיך מעל מנחתך על כל קרבנך תקריב מלח׃,Hebrew
ואם תקריב מנחת בכורים ליהוה אביב קלוי באש גרש כרמל תקריב את מנחת בכוריך׃,Hebrew
ונתת עליה שמן ושמת עליה לבנה מנחה הוא׃,Hebrew
והקטיר הכהן את אזכרתה מגרשה ומשמנה על כל לבנתה אשה ליהוה׃,Hebrew
ואם זבח שלמים קרבנו אם מן הבקר הוא מקריב אם זכר אם נקבה תמים יקריבנו לפני יהוה׃,Hebrew
וסמך ידו על ראש קרבנו ושחטו פתח אהל מועד וזרקו בני אהרן הכהנים את הדם על המזבח סביב׃,Hebrew
והקריב מזבח השלמים אשה ליהוה את החלב המכסה את הקרב ואת כל החלב אשר על הקרב׃,Hebrew
ואת שתי הכלית ואת החלב אשר עלהן אשר על הכסלים ואת היתרת על הכבד על הכליות יסירנה׃,Hebrew
והקטירו אתו בני אהרן המזבחה על העלה אשר על העצים אשר על האש אשה ריח ניחח ליהוה׃,Hebrew
ואם מן הצאן קרבנו לזבח שלמים ליהוה זכר או נקבה תמים יקריבנו׃,Hebrew
אם כשב הוא מקריב את קרבנו והקריב אתו לפני יהוה׃,Hebrew
וסמך את ידו על ראש קרבנו ושחט אתו לפני אהל מועד וזרקו בני אהרן את דמו על המזבח סביב׃,Hebrew
והקריב מזבח השלמים אשה ליהוה חלבו האליה תמימה לעמת העצה יסירנה ואת החלב המכסה את הקרב ואת כל החלב אשר על הקרב׃,Hebrew
ואת שתי הכלית ואת החלב אשר עלהן אשר על הכסלים ואת היתרת על הכבד על הכלית יסירנה׃,Hebrew
והקטירו הכהן המזבחה לחם אשה ליהוה׃,Hebrew
ואם עז קרבנו והקריבו לפני יהוה׃,Hebrew
וסמך את ידו על ראשו ושחט אתו לפני אהל מועד וזרקו בני אהרן את דמו על המזבח סביב׃,Hebrew
והקריב ממנו קרבנו אשה ליהוה את החלב המכסה את הקרב ואת כל החלב אשר על הקרב׃,Hebrew
ואת שתי הכלית ואת החלב אשר עלהן אשר על הכסלים ואת היתרת על הכבד על הכלית יסירנה׃,Hebrew
והקטירם הכהן המזבחה לחם אשה לריח ניחח כל חלב ליהוה׃,Hebrew
חקת עולם לדרתיכם בכל מושבתיכם כל חלב וכל דם לא תאכלו׃,Hebrew
וידבר יהוה אל משה לאמר׃,Hebrew
דבר אל בני ישראל לאמר נפש כי תחטא בשגגה מכל מצות יהוה אשר לא תעשינה ועשה מאחת מהנה׃,Hebrew
אם הכהן המשיח יחטא לאשמת העם והקריב על חטאתו אשר חטא פר בן בקר תמים ליהוה לחטאת׃,Hebrew
והביא את הפר אל פתח אהל מועד לפני יהוה וסמך את ידו על ראש הפר ושחט את הפר לפני יהוה׃,Hebrew
ולקח הכהן המשיח מדם הפר והביא אתו אל אהל מועד׃,Hebrew
וטבל הכהן את אצבעו בדם והזה מן הדם שבע פעמים לפני יהוה את פני פרכת הקדש׃,Hebrew
ונתן הכהן מן הדם על קרנות מזבח קטרת הסמים לפני יהוה אשר באהל מועד ואת כל דם הפר ישפך אל יסוד מזבח העלה אשר פתח אהל מועד׃,Hebrew
ואת כל חלב פר החטאת ירים ממנו את החלב המכסה על הקרב ואת כל החלב אשר על הקרב׃,Hebrew
ואת שתי הכלית ואת החלב אשר עליהן אשר על הכסלים ואת היתרת על הכבד על הכליות יסירנה׃,Hebrew
כאשר יורם משור זבח השלמים והקטירם הכהן על מזבח העלה׃,Hebrew
ואת עור הפר ואת כל בשרו על ראשו ועל כרעיו וקרבו ופרשו׃,Hebrew
והוציא את כל הפר אל מחוץ למחנה אל מקום טהור אל שפך הדשן ושרף אתו על עצים באש על שפך הדשן ישרף׃,Hebrew
ואם כל עדת ישראל ישגו ונעלם דבר מעיני הקהל ועשו אחת מכל מצות יהוה אשר לא תעשינה ואשמו׃,Hebrew
ונודעה החטאת אשר חטאו עליה והקריבו הקהל פר בן בקר לחטאת והביאו אתו לפני אהל מועד׃,Hebrew
וסמכו זקני העדה את ידיהם על ראש הפר לפני יהוה ושחט את הפר לפני יהוה׃,Hebrew
והביא הכהן המשיח מדם הפר אל אהל מועד׃,Hebrew
וטבל הכהן אצבעו מן הדם והזה שבע פעמים לפני יהוה את פני הפרכת׃,Hebrew
ומן הדם יתן על קרנת המזבח אשר לפני יהוה אשר באהל מועד ואת כל הדם ישפך אל יסוד מזבח העלה אשר פתח אהל מועד׃,Hebrew
ואת כל חלבו ירים ממנו והקטיר המזבחה׃,Hebrew
ועשה לפר כאשר עשה לפר החטאת כן יעשה לו וכפר עלהם הכהן ונסלח להם׃,Hebrew
והוציא את הפר אל מחוץ למחנה ושרף אתו כאשר שרף את הפר הראשון חטאת הקהל הוא׃,Hebrew
אשר נשיא יחטא ועשה אחת מכל מצות יהוה אלהיו אשר לא תעשינה בשגגה ואשם׃,Hebrew
או הודע אליו חטאתו אשר חטא בה והביא את קרבנו שעיר עזים זכר תמים׃,Hebrew
וסמך ידו על ראש השעיר ושחט אתו במקום אשר ישחט את העלה לפני יהוה חטאת הוא׃,Hebrew
ולקח הכהן מדם החטאת באצבעו ונתן על קרנת מזבח העלה ואת דמו ישפך אל יסוד מזבח העלה׃,Hebrew
ואת כל חלבו יקטיר המזבחה כחלב זבח השלמים וכפר עליו הכהן מחטאתו ונסלח לו׃,Hebrew
ואם נפש אחת תחטא בשגגה מעם הארץ בעשתה אחת ממצות יהוה אשר לא תעשינה ואשם׃,Hebrew
או הודע אליו חטאתו אשר חטא והביא קרבנו שעירת עזים תמימה נקבה על חטאתו אשר חטא׃,Hebrew
וסמך את ידו על ראש החטאת ושחט את החטאת במקום העלה׃,Hebrew
ולקח הכהן מדמה באצבעו ונתן על קרנת מזבח העלה ואת כל דמה ישפך אל יסוד המזבח׃,Hebrew
ואת כל חלבה יסיר כאשר הוסר חלב מעל זבח השלמים והקטיר הכהן המזבחה לריח ניחח ליהוה וכפר עליו הכהן ונסלח לו׃,Hebrew
ואם כבש יביא קרבנו לחטאת נקבה תמימה יביאנה׃,Hebrew
וסמך את ידו על ראש החטאת ושחט אתה לחטאת במקום אשר ישחט את העלה׃,Hebrew
ולקח הכהן מדם החטאת באצבעו ונתן על קרנת מזבח העלה ואת כל דמה ישפך אל יסוד המזבח׃,Hebrew
ואת כל חלבה יסיר כאשר יוסר חלב הכשב מזבח השלמים והקטיר הכהן אתם המזבחה על אשי יהוה וכפר עליו הכהן על חטאתו אשר חטא ונסלח לו׃,Hebrew
ונפש כי תחטא ושמעה קול אלה והוא עד או ראה או ידע אם לוא יגיד ונשא עונו׃,Hebrew
או נפש אשר תגע בכל דבר טמא או בנבלת חיה טמאה או בנבלת בהמה טמאה או בנבלת שרץ טמא ונעלם ממנו והוא טמא ואשם׃,Hebrew
או כי יגע בטמאת אדם לכל טמאתו אשר יטמא בה ונעלם ממנו והוא ידע ואשם׃,Hebrew
או נפש כי תשבע לבטא בשפתים להרע או להיטיב לכל אשר יבטא האדם בשבעה ונעלם ממנו והוא ידע ואשם לאחת מאלה׃,Hebrew
והיה כי יאשם לאחת מאלה והתודה אשר חטא עליה׃,Hebrew
והביא את אשמו ליהוה על חטאתו אשר חטא נקבה מן הצאן כשבה או שעירת עזים לחטאת וכפר עליו הכהן מחטאתו׃,Hebrew
ואם לא תגיע ידו די שה והביא את אשמו אשר חטא שתי תרים או שני בני יונה ליהוה אחד לחטאת ואחד לעלה׃,Hebrew
והביא אתם אל הכהן והקריב את אשר לחטאת ראשונה ומלק את ראשו ממול ערפו ולא יבדיל׃,Hebrew
והזה מדם החטאת על קיר המזבח והנשאר בדם ימצה אל יסוד המזבח חטאת הוא׃,Hebrew
ואת השני יעשה עלה כמשפט וכפר עליו הכהן מחטאתו אשר חטא ונסלח לו׃,Hebrew
ואם לא תשיג ידו לשתי תרים או לשני בני יונה והביא את קרבנו אשר חטא עשירת האפה סלת לחטאת לא ישים עליה שמן ולא יתן עליה לבנה כי חטאת היא׃,Hebrew
והביאה אל הכהן וקמץ הכהן ממנה מלוא קמצו את אזכרתה והקטיר המזבחה על אשי יהוה חטאת הוא׃,Hebrew
וכפר עליו הכהן על חטאתו אשר חטא מאחת מאלה ונסלח לו והיתה לכהן כמנחה׃,Hebrew
וידבר יהוה אל משה לאמר׃,Hebrew
נפש כי תמעל מעל וחטאה בשגגה מקדשי יהוה והביא את אשמו ליהוה איל תמים מן הצאן בערכך כסף שקלים בשקל הקדש לאשם׃,Hebrew
ואת אשר חטא מן הקדש ישלם ואת חמישתו יוסף עליו ונתן אתו לכהן והכהן יכפר עליו באיל האשם ונסלח לו׃,Hebrew
ואם נפש כי תחטא ועשתה אחת מכל מצות יהוה אשר לא תעשינה ולא ידע ואשם ונשא עונו׃,Hebrew
והביא איל תמים מן הצאן בערכך לאשם אל הכהן וכפר עליו הכהן על שגגתו אשר שגג והוא לא ידע ונסלח לו׃,Hebrew
אשם הוא אשם אשם ליהוה׃,Hebrew
וידבר יהוה אל משה לאמר׃,Hebrew
נפש כי תחטא ומעלה מעל ביהוה וכחש בעמיתו בפקדון או בתשומת יד או בגזל או עשק את עמיתו׃,Hebrew
או מצא אבדה וכחש בה ונשבע על שקר על אחת מכל אשר יעשה האדם לחטא בהנה׃,Hebrew
והיה כי יחטא ואשם והשיב את הגזלה אשר גזל או את העשק אשר עשק או את הפקדון אשר הפקד אתו או את האבדה אשר מצא׃,Hebrew
או מכל אשר ישבע עליו לשקר ושלם אתו בראשו וחמשתיו יסף עליו לאשר הוא לו יתננו ביום אשמתו׃,Hebrew
ואת אשמו יביא ליהוה איל תמים מן הצאן בערכך לאשם אל הכהן׃,Hebrew
וכפר עליו הכהן לפני יהוה ונסלח לו על אחת מכל אשר יעשה לאשמה בה׃,Hebrew
וידבר יהוה אל משה לאמר׃,Hebrew
צו את אהרן ואת בניו לאמר זאת תורת העלה הוא העלה על מוקדה על המזבח כל הלילה עד הבקר ואש המזבח תוקד בו׃,Hebrew
ולבש הכהן מדו בד ומכנסי בד ילבש על בשרו והרים את הדשן אשר תאכל האש את העלה על המזבח ושמו אצל המזבח׃,Hebrew
ופשט את בגדיו ולבש בגדים אחרים והוציא את הדשן אל מחוץ למחנה אל מקום טהור׃,Hebrew
והאש על המזבח תוקד בו לא תכבה ובער עליה הכהן עצים בבקר בבקר וערך עליה העלה והקטיר עליה חלבי השלמים׃,Hebrew
אש תמיד תוקד על המזבח לא תכבה׃,Hebrew
וזאת תורת המנחה הקרב אתה בני אהרן לפני יהוה אל פני המזבח׃,Hebrew
והרים ממנו בקמצו מסלת המנחה ומשמנה ואת כל הלבנה אשר על המנחה והקטיר המזבח ריח ניחח אזכרתה ליהוה׃,Hebrew
והנותרת ממנה יאכלו אהרן ובניו מצות תאכל במקום קדש בחצר אהל מועד יאכלוה׃,Hebrew
לא תאפה חמץ חלקם נתתי אתה מאשי קדש קדשים הוא כחטאת וכאשם׃,Hebrew
כל זכר בבני אהרן יאכלנה חק עולם לדרתיכם מאשי יהוה כל אשר יגע בהם יקדש׃,Hebrew
וידבר יהוה אל משה לאמר׃,Hebrew
זה קרבן אהרן ובניו אשר יקריבו ליהוה ביום המשח אתו עשירת האפה סלת מנחה תמיד מחציתה בבקר ומחציתה בערב׃,Hebrew
על מחבת בשמן תעשה מרבכת תביאנה תפיני מנחת פתים תקריב ריח ניחח ליהוה׃,Hebrew
והכהן המשיח תחתיו מבניו יעשה אתה חק עולם ליהוה כליל תקטר׃,Hebrew
וכל מנחת כהן כליל תהיה לא תאכל׃,Hebrew
וידבר יהוה אל משה לאמר׃,Hebrew
דבר אל אהרן ואל בניו לאמר זאת תורת החטאת במקום אשר תשחט העלה תשחט החטאת לפני יהוה קדש קדשים הוא׃,Hebrew
הכהן המחטא אתה יאכלנה במקום קדש תאכל בחצר אהל מועד׃,Hebrew
כל אשר יגע בבשרה יקדש ואשר יזה מדמה על הבגד אשר יזה עליה תכבס במקום קדש׃,Hebrew
וכלי חרש אשר תבשל בו ישבר ואם בכלי נחשת בשלה ומרק ושטף במים׃,Hebrew
כל זכר בכהנים יאכל אתה קדש קדשים הוא׃,Hebrew
וכל חטאת אשר יובא מדמה אל אהל מועד לכפר בקדש לא תאכל באש תשרף׃,Hebrew
וזאת תורת האשם קדש קדשים הוא׃,Hebrew
במקום אשר ישחטו את העלה ישחטו את האשם ואת דמו יזרק על המזבח סביב׃,Hebrew
ואת כל חלבו יקריב ממנו את האליה ואת החלב המכסה את הקרב׃,Hebrew
ואת שתי הכלית ואת החלב אשר עליהן אשר על הכסלים ואת היתרת על הכבד על הכלית יסירנה׃,Hebrew
והקטיר אתם הכהן המזבחה אשה ליהוה אשם הוא׃,Hebrew
כל זכר בכהנים יאכלנו במקום קדוש יאכל קדש קדשים הוא׃,Hebrew
כחטאת כאשם תורה אחת להם הכהן אשר יכפר בו לו יהיה׃,Hebrew
והכהן המקריב את עלת איש עור העלה אשר הקריב לכהן לו יהיה׃,Hebrew
וכל מנחה אשר תאפה בתנור וכל נעשה במרחשת ועל מחבת לכהן המקריב אתה לו תהיה׃,Hebrew
וכל מנחה בלולה בשמן וחרבה לכל בני אהרן תהיה איש כאחיו׃,Hebrew
וזאת תורת זבח השלמים אשר יקריב ליהוה׃,Hebrew
אם על תודה יקריבנו והקריב על זבח התודה חלות מצות בלולת בשמן ורקיקי מצות משחים בשמן וסלת מרבכת חלת בלולת בשמן׃,Hebrew
על חלת לחם חמץ יקריב קרבנו על זבח תודת שלמיו׃,Hebrew
והקריב ממנו אחד מכל קרבן תרומה ליהוה לכהן הזרק את דם השלמים לו יהיה׃,Hebrew
ובשר זבח תודת שלמיו ביום קרבנו יאכל לא יניח ממנו עד בקר׃,Hebrew
ואם נדר או נדבה זבח קרבנו ביום הקריבו את זבחו יאכל וממחרת והנותר ממנו יאכל׃,Hebrew
והנותר מבשר הזבח ביום השלישי באש ישרף׃,Hebrew
ואם האכל יאכל מבשר זבח שלמיו ביום השלישי לא ירצה המקריב אתו לא יחשב לו פגול יהיה והנפש האכלת ממנו עונה תשא׃,Hebrew
והבשר אשר יגע בכל טמא לא יאכל באש ישרף והבשר כל טהור יאכל בשר׃,Hebrew
והנפש אשר תאכל בשר מזבח השלמים אשר ליהוה וטמאתו עליו ונכרתה הנפש ההוא מעמיה׃,Hebrew
ונפש כי תגע בכל טמא בטמאת אדם או בבהמה טמאה או בכל שקץ טמא ואכל מבשר זבח השלמים אשר ליהוה ונכרתה הנפש ההוא מעמיה׃,Hebrew
וידבר יהוה אל משה לאמר׃,Hebrew
דבר אל בני ישראל לאמר כל חלב שור וכשב ועז לא תאכלו׃,Hebrew
וחלב נבלה וחלב טרפה יעשה לכל מלאכה ואכל לא תאכלהו׃,Hebrew
כי כל אכל חלב מן הבהמה אשר יקריב ממנה אשה ליהוה ונכרתה הנפש האכלת מעמיה׃,Hebrew
וכל דם לא תאכלו בכל מושבתיכם לעוף ולבהמה׃,Hebrew
כל נפש אשר תאכל כל דם ונכרתה הנפש ההוא מעמיה׃,Hebrew
וידבר יהוה אל משה לאמר׃,Hebrew
דבר אל בני ישראל לאמר המקריב את זבח שלמיו ליהוה יביא את קרבנו ליהוה מזבח שלמיו׃,Hebrew
ידיו תביאינה את אשי יהוה את החלב על החזה יביאנו את החזה להניף אתו תנופה לפני יהוה׃,Hebrew
והקטיר הכהן את החלב המזבחה והיה החזה לאהרן ולבניו׃,Hebrew
ואת שוק הימין תתנו תרומה לכהן מזבחי שלמיכם׃,Hebrew
המקריב את דם השלמים ואת החלב מבני אהרן לו תהיה שוק הימין למנה׃,Hebrew
כי את חזה התנופה ואת שוק התרומה לקחתי מאת בני ישראל מזבחי שלמיהם ואתן אתם לאהרן הכהן ולבניו לחק עולם מאת בני ישראל׃,Hebrew
זאת משחת אהרן ומשחת בניו מאשי יהוה ביום הקריב אתם לכהן ליהוה׃,Hebrew
אשר צוה יהוה לתת להם ביום משחו אתם מאת בני ישראל חקת עולם לדרתם׃,Hebrew
זאת התורה לעלה למנחה ולחטאת ולאשם ולמלואים ולזבח השלמים׃,Hebrew
אשר צוה יהוה את משה בהר סיני ביום צותו את בני ישראל להקריב את קרבניהם ליהוה במדבר סיני׃,Hebrew
וידבר יהוה אל משה לאמר׃,Hebrew
קח את אהרן ואת בניו אתו ואת הבגדים ואת שמן המשחה ואת פר החטאת ואת שני האילים ואת סל המצות׃,Hebrew
ואת כל העדה הקהל אל פתח אהל מועד׃,Hebrew
ויעש משה כאשר צוה יהוה אתו ותקהל העדה אל פתח אהל מועד׃,Hebrew
ויאמר משה אל העדה זה הדבר אשר צוה יהוה לעשות׃,Hebrew
ויקרב משה את אהרן ואת בניו וירחץ אתם במים׃,Hebrew
ויתן עליו את הכתנת ויחגר אתו באבנט וילבש אתו את המעיל ויתן עליו את האפד ויחגר אתו בחשב האפד ויאפד לו בו׃,Hebrew
וישם עליו את החשן ויתן אל החשן את האורים ואת התמים׃,Hebrew
וישם את המצנפת על ראשו וישם על המצנפת אל מול פניו את ציץ הזהב נזר הקדש כאשר צוה יהוה את משה׃,Hebrew
ויקח משה את שמן המשחה וימשח את המשכן ואת כל אשר בו ויקדש אתם׃,Hebrew
ויז ממנו על המזבח שבע פעמים וימשח את המזבח ואת כל כליו ואת הכיר ואת כנו לקדשם׃,Hebrew
ויצק משמן המשחה על ראש אהרן וימשח אתו לקדשו׃,Hebrew
ויקרב משה את בני אהרן וילבשם כתנת ויחגר אתם אבנט ויחבש להם מגבעות כאשר צוה יהוה את משה׃,Hebrew
ויגש את פר החטאת ויסמך אהרן ובניו את ידיהם על ראש פר החטאת׃,Hebrew
וישחט ויקח משה את הדם ויתן על קרנות המזבח סביב באצבעו ויחטא את המזבח ואת הדם יצק אל יסוד המזבח ויקדשהו לכפר עליו׃,Hebrew
ויקח את כל החלב אשר על הקרב ואת יתרת הכבד ואת שתי הכלית ואת חלבהן ויקטר משה המזבחה׃,Hebrew
ואת הפר ואת ערו ואת בשרו ואת פרשו שרף באש מחוץ למחנה כאשר צוה יהוה את משה׃,Hebrew
ויקרב את איל העלה ויסמכו אהרן ובניו את ידיהם על ראש האיל׃,Hebrew
וישחט ויזרק משה את הדם על המזבח סביב׃,Hebrew
ואת האיל נתח לנתחיו ויקטר משה את הראש ואת הנתחים ואת הפדר׃,Hebrew
ואת הקרב ואת הכרעים רחץ במים ויקטר משה את כל האיל המזבחה עלה הוא לריח ניחח אשה הוא ליהוה כאשר צוה יהוה את משה׃,Hebrew
ויקרב את האיל השני איל המלאים ויסמכו אהרן ובניו את ידיהם על ראש האיל׃,Hebrew
וישחט ויקח משה מדמו ויתן על תנוך אזן אהרן הימנית ועל בהן ידו הימנית ועל בהן רגלו הימנית׃,Hebrew
ויקרב את בני אהרן ויתן משה מן הדם על תנוך אזנם הימנית ועל בהן ידם הימנית ועל בהן רגלם הימנית ויזרק משה את הדם על המזבח סביב׃,Hebrew
ויקח את החלב ואת האליה ואת כל החלב אשר על הקרב ואת יתרת הכבד ואת שתי הכלית ואת חלבהן ואת שוק הימין׃,Hebrew
ומסל המצות אשר לפני יהוה לקח חלת מצה אחת וחלת לחם שמן אחת ורקיק אחד וישם על החלבים ועל שוק הימין׃,Hebrew
ויתן את הכל על כפי אהרן ועל כפי בניו וינף אתם תנופה לפני יהוה׃,Hebrew
ויקח משה אתם מעל כפיהם ויקטר המזבחה על העלה מלאים הם לריח ניחח אשה הוא ליהוה׃,Hebrew
ויקח משה את החזה ויניפהו תנופה לפני יהוה מאיל המלאים למשה היה למנה כאשר צוה יהוה את משה׃,Hebrew
ויקח משה משמן המשחה ומן הדם אשר על המזבח ויז על אהרן על בגדיו ועל בניו ועל בגדי בניו אתו ויקדש את אהרן את בגדיו ואת בניו ואת בגדי בניו אתו׃,Hebrew
ויאמר משה אל אהרן ואל בניו בשלו את הבשר פתח אהל מועד ושם תאכלו אתו ואת הלחם אשר בסל המלאים כאשר צויתי לאמר אהרן ובניו יאכלהו׃,Hebrew
והנותר בבשר ובלחם באש תשרפו׃,Hebrew
ומפתח אהל מועד לא תצאו שבעת ימים עד יום מלאת ימי מלאיכם כי שבעת ימים ימלא את ידכם׃,Hebrew
כאשר עשה ביום הזה צוה יהוה לעשת לכפר עליכם׃,Hebrew
ופתח אהל מועד תשבו יומם ולילה שבעת ימים ושמרתם את משמרת יהוה ולא תמותו כי כן צויתי׃,Hebrew
ויעש אהרן ובניו את כל הדברים אשר צוה יהוה ביד משה׃,Hebrew
ויהי ביום השמיני קרא משה לאהרן ולבניו ולזקני ישראל׃,Hebrew
ויאמר אל אהרן קח לך עגל בן בקר לחטאת ואיל לעלה תמימם והקרב לפני יהוה׃,Hebrew
ואל בני ישראל תדבר לאמר קחו שעיר עזים לחטאת ועגל וכבש בני שנה תמימם לעלה׃,Hebrew
ושור ואיל לשלמים לזבח לפני יהוה ומנחה בלולה בשמן כי היום יהוה נראה אליכם׃,Hebrew
ויקחו את אשר צוה משה אל פני אהל מועד ויקרבו כל העדה ויעמדו לפני יהוה׃,Hebrew
ויאמר משה זה הדבר אשר צוה יהוה תעשו וירא אליכם כבוד יהוה׃,Hebrew
ויאמר משה אל אהרן קרב אל המזבח ועשה את חטאתך ואת עלתך וכפר בעדך ובעד העם ועשה את קרבן העם וכפר בעדם כאשר צוה יהוה׃,Hebrew
ויקרב אהרן אל המזבח וישחט את עגל החטאת אשר לו׃,Hebrew
ויקרבו בני אהרן את הדם אליו ויטבל אצבעו בדם ויתן על קרנות המזבח ואת הדם יצק אל יסוד המזבח׃,Hebrew
ואת החלב ואת הכלית ואת היתרת מן הכבד מן החטאת הקטיר המזבחה כאשר צוה יהוה את משה׃,Hebrew
ואת הבשר ואת העור שרף באש מחוץ למחנה׃,Hebrew
וישחט את העלה וימצאו בני אהרן אליו את הדם ויזרקהו על המזבח סביב׃,Hebrew
ואת העלה המציאו אליו לנתחיה ואת הראש ויקטר על המזבח׃,Hebrew
וירחץ את הקרב ואת הכרעים ויקטר על העלה המזבחה׃,Hebrew
ויקרב את קרבן העם ויקח את שעיר החטאת אשר לעם וישחטהו ויחטאהו כראשון׃,Hebrew
ויקרב את העלה ויעשה כמשפט׃,Hebrew
ויקרב את המנחה וימלא כפו ממנה ויקטר על המזבח מלבד עלת הבקר׃,Hebrew
וישחט את השור ואת האיל זבח השלמים אשר לעם וימצאו בני אהרן את הדם אליו ויזרקהו על המזבח סביב׃,Hebrew
ואת החלבים מן השור ומן האיל האליה והמכסה והכלית ויתרת הכבד׃,Hebrew
וישימו את החלבים על החזות ויקטר החלבים המזבחה׃,Hebrew
ואת החזות ואת שוק הימין הניף אהרן תנופה לפני יהוה כאשר צוה משה׃,Hebrew
וישא אהרן את ידו אל העם ויברכם וירד מעשת החטאת והעלה והשלמים׃,Hebrew
ויבא משה ואהרן אל אהל מועד ויצאו ויברכו את העם וירא כבוד יהוה אל כל העם׃,Hebrew
ותצא אש מלפני יהוה ותאכל על המזבח את העלה ואת החלבים וירא כל העם וירנו ויפלו על פניהם׃,Hebrew
ויקחו בני אהרן נדב ואביהוא איש מחתתו ויתנו בהן אש וישימו עליה קטרת ויקרבו לפני יהוה אש זרה אשר לא צוה אתם׃,Hebrew
ותצא אש מלפני יהוה ותאכל אותם וימתו לפני יהוה׃,Hebrew
ויאמר משה אל אהרן הוא אשר דבר יהוה לאמר בקרבי אקדש ועל פני כל העם אכבד וידם אהרן׃,Hebrew
ויקרא משה אל מישאל ואל אלצפן בני עזיאל דד אהרן ויאמר אלהם קרבו שאו את אחיכם מאת פני הקדש אל מחוץ למחנה׃,Hebrew
ויקרבו וישאם בכתנתם אל מחוץ למחנה כאשר דבר משה׃,Hebrew
ויאמר משה אל אהרן ולאלעזר ולאיתמר בניו ראשיכם אל תפרעו ובגדיכם לא תפרמו ולא תמתו ועל כל העדה יקצף ואחיכם כל בית ישראל יבכו את השרפה אשר שרף יהוה׃,Hebrew
ומפתח אהל מועד לא תצאו פן תמתו כי שמן משחת יהוה עליכם ויעשו כדבר משה׃,Hebrew
וידבר יהוה אל אהרן לאמר׃,Hebrew
יין ושכר אל תשת אתה ובניך אתך בבאכם אל אהל מועד ולא תמתו חקת עולם לדרתיכם׃,Hebrew
ולהבדיל בין הקדש ובין החל ובין הטמא ובין הטהור׃,Hebrew
ולהורת את בני ישראל את כל החקים אשר דבר יהוה אליהם ביד משה׃,Hebrew
וידבר משה אל אהרן ואל אלעזר ואל איתמר בניו הנותרים קחו את המנחה הנותרת מאשי יהוה ואכלוה מצות אצל המזבח כי קדש קדשים הוא׃,Hebrew
ואכלתם אתה במקום קדש כי חקך וחק בניך הוא מאשי יהוה כי כן צויתי׃,Hebrew
ואת חזה התנופה ואת שוק התרומה תאכלו במקום טהור אתה ובניך ובנתיך אתך כי חקך וחק בניך נתנו מזבחי שלמי בני ישראל׃,Hebrew
שוק התרומה וחזה התנופה על אשי החלבים יביאו להניף תנופה לפני יהוה והיה לך ולבניך אתך לחק עולם כאשר צוה יהוה׃,Hebrew
ואת שעיר החטאת דרש דרש משה והנה שרף ויקצף על אלעזר ועל איתמר בני אהרן הנותרם לאמר׃,Hebrew
מדוע לא אכלתם את החטאת במקום הקדש כי קדש קדשים הוא ואתה נתן לכם לשאת את עון העדה לכפר עליהם לפני יהוה׃,Hebrew
הן לא הובא את דמה אל הקדש פנימה אכול תאכלו אתה בקדש כאשר צויתי׃,Hebrew
וידבר אהרן אל משה הן היום הקריבו את חטאתם ואת עלתם לפני יהוה ותקראנה אתי כאלה ואכלתי חטאת היום הייטב בעיני יהוה׃,Hebrew
וישמע משה וייטב בעיניו׃,Hebrew
וידבר יהוה אל משה ואל אהרן לאמר אלהם׃,Hebrew
דברו אל בני ישראל לאמר זאת החיה אשר תאכלו מכל הבהמה אשר על הארץ׃,Hebrew
כל מפרסת פרסה ושסעת שסע פרסת מעלת גרה בבהמה אתה תאכלו׃,Hebrew
אך את זה לא תאכלו ממעלי הגרה וממפריסי הפרסה את הגמל כי מעלה גרה הוא ופרסה איננו מפריס טמא הוא לכם׃,Hebrew
ואת השפן כי מעלה גרה הוא ופרסה לא יפריס טמא הוא לכם׃,Hebrew
ואת הארנבת כי מעלת גרה הוא ופרסה לא הפריסה טמאה הוא לכם׃,Hebrew
ואת החזיר כי מפריס פרסה הוא ושסע שסע פרסה והוא גרה לא יגר טמא הוא לכם׃,Hebrew
מבשרם לא תאכלו ובנבלתם לא תגעו טמאים הם לכם׃,Hebrew
את זה תאכלו מכל אשר במים כל אשר לו סנפיר וקשקשת במים בימים ובנחלים אתם תאכלו׃,Hebrew
וכל אשר אין לו סנפיר וקשקשת בימים ובנחלים מכל שרץ המים ומכל נפש החיה אשר במים שקץ הם לכם׃,Hebrew
ושקץ יהיו לכם מבשרם לא תאכלו ואת נבלתם תשקצו׃,Hebrew
כל אשר אין לו סנפיר וקשקשת במים שקץ הוא לכם׃,Hebrew
ואת אלה תשקצו מן העוף לא יאכלו שקץ הם את הנשר ואת הפרס ואת העזניה׃,Hebrew
ואת הדאה ואת האיה למינה׃,Hebrew
את כל ערב למינו׃,Hebrew
ואת בת היענה ואת התחמס ואת השחף ואת הנץ למינהו׃,Hebrew
ואת הכוס ואת השלך ואת הינשוף׃,Hebrew
ואת התנשמת ואת הקאת ואת הרחם׃,Hebrew
ואת החסידה האנפה למינה ואת הדוכיפת ואת העטלף׃,Hebrew
כל שרץ העוף ההלך על ארבע שקץ הוא לכם׃,Hebrew
אך את זה תאכלו מכל שרץ העוף ההלך על ארבע אשר לא כרעים ממעל לרגליו לנתר בהן על הארץ׃,Hebrew
את אלה מהם תאכלו את הארבה למינו ואת הסלעם למינהו ואת החרגל למינהו ואת החגב למינהו׃,Hebrew
וכל שרץ העוף אשר לו ארבע רגלים שקץ הוא לכם׃,Hebrew
ולאלה תטמאו כל הנגע בנבלתם יטמא עד הערב׃,Hebrew
וכל הנשא מנבלתם יכבס בגדיו וטמא עד הערב׃,Hebrew
לכל הבהמה אשר הוא מפרסת פרסה ושסע איננה שסעת וגרה איננה מעלה טמאים הם לכם כל הנגע בהם יטמא׃,Hebrew
וכל הולך על כפיו בכל החיה ההלכת על ארבע טמאים הם לכם כל הנגע בנבלתם יטמא עד הערב׃,Hebrew
והנשא את נבלתם יכבס בגדיו וטמא עד הערב טמאים המה לכם׃,Hebrew
וזה לכם הטמא בשרץ השרץ על הארץ החלד והעכבר והצב למינהו׃,Hebrew
והאנקה והכח והלטאה והחמט והתנשמת׃,Hebrew
אלה הטמאים לכם בכל השרץ כל הנגע בהם במתם יטמא עד הערב׃,Hebrew
וכל אשר יפל עליו מהם במתם יטמא מכל כלי עץ או בגד או עור או שק כל כלי אשר יעשה מלאכה בהם במים יובא וטמא עד הערב וטהר׃,Hebrew
וכל כלי חרש אשר יפל מהם אל תוכו כל אשר בתוכו יטמא ואתו תשברו׃,Hebrew
מכל האכל אשר יאכל אשר יבוא עליו מים יטמא וכל משקה אשר ישתה בכל כלי יטמא׃,Hebrew
וכל אשר יפל מנבלתם עליו יטמא תנור וכירים יתץ טמאים הם וטמאים יהיו לכם׃,Hebrew
אך מעין ובור מקוה מים יהיה טהור ונגע בנבלתם יטמא׃,Hebrew
וכי יפל מנבלתם על כל זרע זרוע אשר יזרע טהור הוא׃,Hebrew
וכי יתן מים על זרע ונפל מנבלתם עליו טמא הוא לכם׃,Hebrew
וכי ימות מן הבהמה אשר היא לכם לאכלה הנגע בנבלתה יטמא עד הערב׃,Hebrew
והאכל מנבלתה יכבס בגדיו וטמא עד הערב והנשא את נבלתה יכבס בגדיו וטמא עד הערב׃,Hebrew
וכל השרץ השרץ על הארץ שקץ הוא לא יאכל׃,Hebrew
כל הולך על גחון וכל הולך על ארבע עד כל מרבה רגלים לכל השרץ השרץ על הארץ לא תאכלום כי שקץ הם׃,Hebrew
אל תשקצו את נפשתיכם בכל השרץ השרץ ולא תטמאו בהם ונטמתם בם׃,Hebrew
כי אני יהוה אלהיכם והתקדשתם והייתם קדשים כי קדוש אני ולא תטמאו את נפשתיכם בכל השרץ הרמש על הארץ׃,Hebrew
כי אני יהוה המעלה אתכם מארץ מצרים להית לכם לאלהים והייתם קדשים כי קדוש אני׃,Hebrew
זאת תורת הבהמה והעוף וכל נפש החיה הרמשת במים ולכל נפש השרצת על הארץ׃,Hebrew
להבדיל בין הטמא ובין הטהר ובין החיה הנאכלת ובין החיה אשר לא תאכל׃,Hebrew
וידבר יהוה אל משה לאמר׃,Hebrew
דבר אל בני ישראל לאמר אשה כי תזריע וילדה זכר וטמאה שבעת ימים כימי נדת דותה תטמא׃,Hebrew
וביום השמיני ימול בשר ערלתו׃,Hebrew
ושלשים יום ושלשת ימים תשב בדמי טהרה בכל קדש לא תגע ואל המקדש לא תבא עד מלאת ימי טהרה׃,Hebrew
ואם נקבה תלד וטמאה שבעים כנדתה וששים יום וששת ימים תשב על דמי טהרה׃,Hebrew
ובמלאת ימי טהרה לבן או לבת תביא כבש בן שנתו לעלה ובן יונה או תר לחטאת אל פתח אהל מועד אל הכהן׃,Hebrew
והקריבו לפני יהוה וכפר עליה וטהרה ממקר דמיה זאת תורת הילדת לזכר או לנקבה׃,Hebrew
ואם לא תמצא ידה די שה ולקחה שתי תרים או שני בני יונה אחד לעלה ואחד לחטאת וכפר עליה הכהן וטהרה׃,Hebrew
וידבר יהוה אל משה ואל אהרן לאמר׃,Hebrew
אדם כי יהיה בעור בשרו שאת או ספחת או בהרת והיה בעור בשרו לנגע צרעת והובא אל אהרן הכהן או אל אחד מבניו הכהנים׃,Hebrew
וראה הכהן את הנגע בעור הבשר ושער בנגע הפך לבן ומראה הנגע עמק מעור בשרו נגע צרעת הוא וראהו הכהן וטמא אתו׃,Hebrew
ואם בהרת לבנה הוא בעור בשרו ועמק אין מראה מן העור ושערה לא הפך לבן והסגיר הכהן את הנגע שבעת ימים׃,Hebrew
וראהו הכהן ביום השביעי והנה הנגע עמד בעיניו לא פשה הנגע בעור והסגירו הכהן שבעת ימים שנית׃,Hebrew
וראה הכהן אתו ביום השביעי שנית והנה כהה הנגע ולא פשה הנגע בעור וטהרו הכהן מספחת היא וכבס בגדיו וטהר׃,Hebrew
ואם פשה תפשה המספחת בעור אחרי הראתו אל הכהן לטהרתו ונראה שנית אל הכהן׃,Hebrew
וראה הכהן והנה פשתה המספחת בעור וטמאו הכהן צרעת הוא׃,Hebrew
נגע צרעת כי תהיה באדם והובא אל הכהן׃,Hebrew
וראה הכהן והנה שאת לבנה בעור והיא הפכה שער לבן ומחית בשר חי בשאת׃,Hebrew
צרעת נושנת הוא בעור בשרו וטמאו הכהן לא יסגרנו כי טמא הוא׃,Hebrew
ואם פרוח תפרח הצרעת בעור וכסתה הצרעת את כל עור הנגע מראשו ועד רגליו לכל מראה עיני הכהן׃,Hebrew
וראה הכהן והנה כסתה הצרעת את כל בשרו וטהר את הנגע כלו הפך לבן טהור הוא׃,Hebrew
וביום הראות בו בשר חי יטמא׃,Hebrew
וראה הכהן את הבשר החי וטמאו הבשר החי טמא הוא צרעת הוא׃,Hebrew
או כי ישוב הבשר החי ונהפך ללבן ובא אל הכהן׃,Hebrew
וראהו הכהן והנה נהפך הנגע ללבן וטהר הכהן את הנגע טהור הוא׃,Hebrew
ובשר כי יהיה בו בערו שחין ונרפא׃,Hebrew
והיה במקום השחין שאת לבנה או בהרת לבנה אדמדמת ונראה אל הכהן׃,Hebrew
וראה הכהן והנה מראה שפל מן העור ושערה הפך לבן וטמאו הכהן נגע צרעת היא בשחין פרחה׃,Hebrew
ואם יראנה הכהן והנה אין בה שער לבן ושפלה איננה מן העור והיא כהה והסגירו הכהן שבעת ימים׃,Hebrew
ואם פשה תפשה בעור וטמא הכהן אתו נגע הוא׃,Hebrew
ואם תחתיה תעמד הבהרת לא פשתה צרבת השחין הוא וטהרו הכהן׃,Hebrew
או בשר כי יהיה בערו מכות אש והיתה מחית המכוה בהרת לבנה אדמדמת או לבנה׃,Hebrew
וראה אתה הכהן והנה נהפך שער לבן בבהרת ומראה עמק מן העור צרעת הוא במכוה פרחה וטמא אתו הכהן נגע צרעת הוא׃,Hebrew
ואם יראנה הכהן והנה אין בבהרת שער לבן ושפלה איננה מן העור והוא כהה והסגירו הכהן שבעת ימים׃,Hebrew
וראהו הכהן ביום השביעי אם פשה תפשה בעור וטמא הכהן אתו נגע צרעת הוא׃,Hebrew
ואם תחתיה תעמד הבהרת לא פשתה בעור והוא כהה שאת המכוה הוא וטהרו הכהן כי צרבת המכוה הוא׃,Hebrew
ואיש או אשה כי יהיה בו נגע בראש או בזקן׃,Hebrew
וראה הכהן את הנגע והנה מראהו עמק מן העור ובו שער צהב דק וטמא אתו הכהן נתק הוא צרעת הראש או הזקן הוא׃,Hebrew
וכי יראה הכהן את נגע הנתק והנה אין מראהו עמק מן העור ושער שחר אין בו והסגיר הכהן את נגע הנתק שבעת ימים׃,Hebrew
וראה הכהן את הנגע ביום השביעי והנה לא פשה הנתק ולא היה בו שער צהב ומראה הנתק אין עמק מן העור׃,Hebrew
והתגלח ואת הנתק לא יגלח והסגיר הכהן את הנתק שבעת ימים שנית׃,Hebrew
וראה הכהן את הנתק ביום השביעי והנה לא פשה הנתק בעור ומראהו איננו עמק מן העור וטהר אתו הכהן וכבס בגדיו וטהר׃,Hebrew
ואם פשה יפשה הנתק בעור אחרי טהרתו׃,Hebrew
וראהו הכהן והנה פשה הנתק בעור לא יבקר הכהן לשער הצהב טמא הוא׃,Hebrew
ואם בעיניו עמד הנתק ושער שחר צמח בו נרפא הנתק טהור הוא וטהרו הכהן׃,Hebrew
ואיש או אשה כי יהיה בעור בשרם בהרת בהרת לבנת׃,Hebrew
וראה הכהן והנה בעור בשרם בהרת כהות לבנת בהק הוא פרח בעור טהור הוא׃,Hebrew
ואיש כי ימרט ראשו קרח הוא טהור הוא׃,Hebrew
ואם מפאת פניו ימרט ראשו גבח הוא טהור הוא׃,Hebrew
וכי יהיה בקרחת או בגבחת נגע לבן אדמדם צרעת פרחת הוא בקרחתו או בגבחתו׃,Hebrew
וראה אתו הכהן והנה שאת הנגע לבנה אדמדמת בקרחתו או בגבחתו כמראה צרעת עור בשר׃,Hebrew
איש צרוע הוא טמא הוא טמא יטמאנו הכהן בראשו נגעו׃,Hebrew
והצרוע אשר בו הנגע בגדיו יהיו פרמים וראשו יהיה פרוע ועל שפם יעטה וטמא טמא יקרא׃,Hebrew
כל ימי אשר הנגע בו יטמא טמא הוא בדד ישב מחוץ למחנה מושבו׃,Hebrew
והבגד כי יהיה בו נגע צרעת בבגד צמר או בבגד פשתים׃,Hebrew
או בשתי או בערב לפשתים ולצמר או בעור או בכל מלאכת עור׃,Hebrew
והיה הנגע ירקרק או אדמדם בבגד או בעור או בשתי או בערב או בכל כלי עור נגע צרעת הוא והראה את הכהן׃,Hebrew
וראה הכהן את הנגע והסגיר את הנגע שבעת ימים׃,Hebrew
וראה את הנגע ביום השביעי כי פשה הנגע בבגד או בשתי או בערב או בעור לכל אשר יעשה העור למלאכה צרעת ממארת הנגע טמא הוא׃,Hebrew
ושרף את הבגד או את השתי או את הערב בצמר או בפשתים או את כל כלי העור אשר יהיה בו הנגע כי צרעת ממארת הוא באש תשרף׃,Hebrew
ואם יראה הכהן והנה לא פשה הנגע בבגד או בשתי או בערב או בכל כלי עור׃,Hebrew
וצוה הכהן וכבסו את אשר בו הנגע והסגירו שבעת ימים שנית׃,Hebrew
וראה הכהן אחרי הכבס את הנגע והנה לא הפך הנגע את עינו והנגע לא פשה טמא הוא באש תשרפנו פחתת הוא בקרחתו או בגבחתו׃,Hebrew
ואם ראה הכהן והנה כהה הנגע אחרי הכבס אתו וקרע אתו מן הבגד או מן העור או מן השתי או מן הערב׃,Hebrew
ואם תראה עוד בבגד או בשתי או בערב או בכל כלי עור פרחת הוא באש תשרפנו את אשר בו הנגע׃,Hebrew
והבגד או השתי או הערב או כל כלי העור אשר תכבס וסר מהם הנגע וכבס שנית וטהר׃,Hebrew
זאת תורת נגע צרעת בגד הצמר או הפשתים או השתי או הערב או כל כלי עור לטהרו או לטמאו׃,Hebrew
וידבר יהוה אל משה לאמר׃,Hebrew
זאת תהיה תורת המצרע ביום טהרתו והובא אל הכהן׃,Hebrew
ויצא הכהן אל מחוץ למחנה וראה הכהן והנה נרפא נגע הצרעת מן הצרוע׃,Hebrew
וצוה הכהן ולקח למטהר שתי צפרים חיות טהרות ועץ ארז ושני תולעת ואזב׃,Hebrew
וצוה הכהן ושחט את הצפור האחת אל כלי חרש על מים חיים׃,Hebrew
את הצפר החיה יקח אתה ואת עץ הארז ואת שני התולעת ואת האזב וטבל אותם ואת הצפר החיה בדם הצפר השחטה על המים החיים׃,Hebrew
והזה על המטהר מן הצרעת שבע פעמים וטהרו ושלח את הצפר החיה על פני השדה׃,Hebrew
וכבס המטהר את בגדיו וגלח את כל שערו ורחץ במים וטהר ואחר יבוא אל המחנה וישב מחוץ לאהלו שבעת ימים׃,Hebrew
והיה ביום השביעי יגלח את כל שערו את ראשו ואת זקנו ואת גבת עיניו ואת כל שערו יגלח וכבס את בגדיו ורחץ את בשרו במים וטהר׃,Hebrew
וביום השמיני יקח שני כבשים תמימים וכבשה אחת בת שנתה תמימה ושלשה עשרנים סלת מנחה בלולה בשמן ולג אחד שמן׃,Hebrew
והעמיד הכהן המטהר את האיש המטהר ואתם לפני יהוה פתח אהל מועד׃,Hebrew
ולקח הכהן את הכבש האחד והקריב אתו לאשם ואת לג השמן והניף אתם תנופה לפני יהוה׃,Hebrew
ושחט את הכבש במקום אשר ישחט את החטאת ואת העלה במקום הקדש כי כחטאת האשם הוא לכהן קדש קדשים הוא׃,Hebrew
ולקח הכהן מדם האשם ונתן הכהן על תנוך אזן המטהר הימנית ועל בהן ידו הימנית ועל בהן רגלו הימנית׃,Hebrew
ולקח הכהן מלג השמן ויצק על כף הכהן השמאלית׃,Hebrew
וטבל הכהן את אצבעו הימנית מן השמן אשר על כפו השמאלית והזה מן השמן באצבעו שבע פעמים לפני יהוה׃,Hebrew
ומיתר השמן אשר על כפו יתן הכהן על תנוך אזן המטהר הימנית ועל בהן ידו הימנית ועל בהן רגלו הימנית על דם האשם׃,Hebrew
והנותר בשמן אשר על כף הכהן יתן על ראש המטהר וכפר עליו הכהן לפני יהוה׃,Hebrew
ועשה הכהן את החטאת וכפר על המטהר מטמאתו ואחר ישחט את העלה׃,Hebrew
והעלה הכהן את העלה ואת המנחה המזבחה וכפר עליו הכהן וטהר׃,Hebrew
ואם דל הוא ואין ידו משגת ולקח כבש אחד אשם לתנופה לכפר עליו ועשרון סלת אחד בלול בשמן למנחה ולג שמן׃,Hebrew
ושתי תרים או שני בני יונה אשר תשיג ידו והיה אחד חטאת והאחד עלה׃,Hebrew
והביא אתם ביום השמיני לטהרתו אל הכהן אל פתח אהל מועד לפני יהוה׃,Hebrew
ולקח הכהן את כבש האשם ואת לג השמן והניף אתם הכהן תנופה לפני יהוה׃,Hebrew
ושחט את כבש האשם ולקח הכהן מדם האשם ונתן על תנוך אזן המטהר הימנית ועל בהן ידו הימנית ועל בהן רגלו הימנית׃,Hebrew
ומן השמן יצק הכהן על כף הכהן השמאלית׃,Hebrew
והזה הכהן באצבעו הימנית מן השמן אשר על כפו השמאלית שבע פעמים לפני יהוה׃,Hebrew
ונתן הכהן מן השמן אשר על כפו על תנוך אזן המטהר הימנית ועל בהן ידו הימנית ועל בהן רגלו הימנית על מקום דם האשם׃,Hebrew
והנותר מן השמן אשר על כף הכהן יתן על ראש המטהר לכפר עליו לפני יהוה׃,Hebrew
ועשה את האחד מן התרים או מן בני היונה מאשר תשיג ידו׃,Hebrew
את אשר תשיג ידו את האחד חטאת ואת האחד עלה על המנחה וכפר הכהן על המטהר לפני יהוה׃,Hebrew
זאת תורת אשר בו נגע צרעת אשר לא תשיג ידו בטהרתו׃,Hebrew
וידבר יהוה אל משה ואל אהרן לאמר׃,Hebrew
כי תבאו אל ארץ כנען אשר אני נתן לכם לאחזה ונתתי נגע צרעת בבית ארץ אחזתכם׃,Hebrew
ובא אשר לו הבית והגיד לכהן לאמר כנגע נראה לי בבית׃,Hebrew
וצוה הכהן ופנו את הבית בטרם יבא הכהן לראות את הנגע ולא יטמא כל אשר בבית ואחר כן יבא הכהן לראות את הבית׃,Hebrew
וראה את הנגע והנה הנגע בקירת הבית שקערורת ירקרקת או אדמדמת ומראיהן שפל מן הקיר׃,Hebrew
ויצא הכהן מן הבית אל פתח הבית והסגיר את הבית שבעת ימים׃,Hebrew
ושב הכהן ביום השביעי וראה והנה פשה הנגע בקירת הבית׃,Hebrew
וצוה הכהן וחלצו את האבנים אשר בהן הנגע והשליכו אתהן אל מחוץ לעיר אל מקום טמא׃,Hebrew
ואת הבית יקצע מבית סביב ושפכו את העפר אשר הקצו אל מחוץ לעיר אל מקום טמא׃,Hebrew
ולקחו אבנים אחרות והביאו אל תחת האבנים ועפר אחר יקח וטח את הבית׃,Hebrew
ואם ישוב הנגע ופרח בבית אחר חלץ את האבנים ואחרי הקצות את הבית ואחרי הטוח׃,Hebrew
ובא הכהן וראה והנה פשה הנגע בבית צרעת ממארת הוא בבית טמא הוא׃,Hebrew
ונתץ את הבית את אבניו ואת עציו ואת כל עפר הבית והוציא אל מחוץ לעיר אל מקום טמא׃,Hebrew
והבא אל הבית כל ימי הסגיר אתו יטמא עד הערב׃,Hebrew
והשכב בבית יכבס את בגדיו והאכל בבית יכבס את בגדיו׃,Hebrew
ואם בא יבא הכהן וראה והנה לא פשה הנגע בבית אחרי הטח את הבית וטהר הכהן את הבית כי נרפא הנגע׃,Hebrew
ולקח לחטא את הבית שתי צפרים ועץ ארז ושני תולעת ואזב׃,Hebrew
ושחט את הצפר האחת אל כלי חרש על מים חיים׃,Hebrew
ולקח את עץ הארז ואת האזב ואת שני התולעת ואת הצפר החיה וטבל אתם בדם הצפר השחוטה ובמים החיים והזה אל הבית שבע פעמים׃,Hebrew
וחטא את הבית בדם הצפור ובמים החיים ובצפר החיה ובעץ הארז ובאזב ובשני התולעת׃,Hebrew
ושלח את הצפר החיה אל מחוץ לעיר אל פני השדה וכפר על הבית וטהר׃,Hebrew
זאת התורה לכל נגע הצרעת ולנתק׃,Hebrew
ולצרעת הבגד ולבית׃,Hebrew
ולשאת ולספחת ולבהרת׃,Hebrew
להורת ביום הטמא וביום הטהר זאת תורת הצרעת׃,Hebrew
וידבר יהוה אל משה ואל אהרן לאמר׃,Hebrew
דברו אל בני ישראל ואמרתם אלהם איש איש כי יהיה זב מבשרו זובו טמא הוא׃,Hebrew
וזאת תהיה טמאתו בזובו רר בשרו את זובו או החתים בשרו מזובו טמאתו הוא׃,Hebrew
כל המשכב אשר ישכב עליו הזב יטמא וכל הכלי אשר ישב עליו יטמא׃,Hebrew
ואיש אשר יגע במשכבו יכבס בגדיו ורחץ במים וטמא עד הערב׃,Hebrew
והישב על הכלי אשר ישב עליו הזב יכבס בגדיו ורחץ במים וטמא עד הערב׃,Hebrew
והנגע בבשר הזב יכבס בגדיו ורחץ במים וטמא עד הערב׃,Hebrew
וכי ירק הזב בטהור וכבס בגדיו ורחץ במים וטמא עד הערב׃,Hebrew
וכל המרכב אשר ירכב עליו הזב יטמא׃,Hebrew
וכל הנגע בכל אשר יהיה תחתיו יטמא עד הערב והנושא אותם יכבס בגדיו ורחץ במים וטמא עד הערב׃,Hebrew
וכל אשר יגע בו הזב וידיו לא שטף במים וכבס בגדיו ורחץ במים וטמא עד הערב׃,Hebrew
וכלי חרש אשר יגע בו הזב ישבר וכל כלי עץ ישטף במים׃,Hebrew
וכי יטהר הזב מזובו וספר לו שבעת ימים לטהרתו וכבס בגדיו ורחץ בשרו במים חיים וטהר׃,Hebrew
וביום השמיני יקח לו שתי תרים או שני בני יונה ובא לפני יהוה אל פתח אהל מועד ונתנם אל הכהן׃,Hebrew
ועשה אתם הכהן אחד חטאת והאחד עלה וכפר עליו הכהן לפני יהוה מזובו׃,Hebrew
ואיש כי תצא ממנו שכבת זרע ורחץ במים את כל בשרו וטמא עד הערב׃,Hebrew
וכל בגד וכל עור אשר יהיה עליו שכבת זרע וכבס במים וטמא עד הערב׃,Hebrew
ואשה אשר ישכב איש אתה שכבת זרע ורחצו במים וטמאו עד הערב׃,Hebrew
ואשה כי תהיה זבה דם יהיה זבה בבשרה שבעת ימים תהיה בנדתה וכל הנגע בה יטמא עד הערב׃,Hebrew
וכל אשר תשכב עליו בנדתה יטמא וכל אשר תשב עליו יטמא׃,Hebrew
וכל הנגע במשכבה יכבס בגדיו ורחץ במים וטמא עד הערב׃,Hebrew
וכל הנגע בכל כלי אשר תשב עליו יכבס בגדיו ורחץ במים וטמא עד הערב׃,Hebrew
ואם על המשכב הוא או על הכלי אשר הוא ישבת עליו בנגעו בו יטמא עד הערב׃,Hebrew
ואם שכב ישכב איש אתה ותהי נדתה עליו וטמא שבעת ימים וכל המשכב אשר ישכב עליו יטמא׃,Hebrew
ואשה כי יזוב זוב דמה ימים רבים בלא עת נדתה או כי תזוב על נדתה כל ימי זוב טמאתה כימי נדתה תהיה טמאה הוא׃,Hebrew
כל המשכב אשר תשכב עליו כל ימי זובה כמשכב נדתה יהיה לה וכל הכלי אשר תשב עליו טמא יהיה כטמאת נדתה׃,Hebrew
וכל הנוגע בם יטמא וכבס בגדיו ורחץ במים וטמא עד הערב׃,Hebrew
ואם טהרה מזובה וספרה לה שבעת ימים ואחר תטהר׃,Hebrew
וביום השמיני תקח לה שתי תרים או שני בני יונה והביאה אותם אל הכהן אל פתח אהל מועד׃,Hebrew
ועשה הכהן את האחד חטאת ואת האחד עלה וכפר עליה הכהן לפני יהוה מזוב טמאתה׃,Hebrew
והזרתם את בני ישראל מטמאתם ולא ימתו בטמאתם בטמאם את משכני אשר בתוכם׃,Hebrew
זאת תורת הזב ואשר תצא ממנו שכבת זרע לטמאה בה׃,Hebrew
והדוה בנדתה והזב את זובו לזכר ולנקבה ולאיש אשר ישכב עם טמאה׃,Hebrew
וידבר יהוה אל משה אחרי מות שני בני אהרן בקרבתם לפני יהוה וימתו׃,Hebrew
ויאמר יהוה אל משה דבר אל אהרן אחיך ואל יבא בכל עת אל הקדש מבית לפרכת אל פני הכפרת אשר על הארן ולא ימות כי בענן אראה על הכפרת׃,Hebrew
בזאת יבא אהרן אל הקדש בפר בן בקר לחטאת ואיל לעלה׃,Hebrew
כתנת בד קדש ילבש ומכנסי בד יהיו על בשרו ובאבנט בד יחגר ובמצנפת בד יצנף בגדי קדש הם ורחץ במים את בשרו ולבשם׃,Hebrew
ומאת עדת בני ישראל יקח שני שעירי עזים לחטאת ואיל אחד לעלה׃,Hebrew
והקריב אהרן את פר החטאת אשר לו וכפר בעדו ובעד ביתו׃,Hebrew
ולקח את שני השעירם והעמיד אתם לפני יהוה פתח אהל מועד׃,Hebrew
ונתן אהרן על שני השעירם גורלות גורל אחד ליהוה וגורל אחד לעזאזל׃,Hebrew
והקריב אהרן את השעיר אשר עלה עליו הגורל ליהוה ועשהו חטאת׃,Hebrew
והשעיר אשר עלה עליו הגורל לעזאזל יעמד חי לפני יהוה לכפר עליו לשלח אתו לעזאזל המדברה׃,Hebrew
והקריב אהרן את פר החטאת אשר לו וכפר בעדו ובעד ביתו ושחט את פר החטאת אשר לו׃,Hebrew
ולקח מלא המחתה גחלי אש מעל המזבח מלפני יהוה ומלא חפניו קטרת סמים דקה והביא מבית לפרכת׃,Hebrew
ונתן את הקטרת על האש לפני יהוה וכסה ענן הקטרת את הכפרת אשר על העדות ולא ימות׃,Hebrew
ולקח מדם הפר והזה באצבעו על פני הכפרת קדמה ולפני הכפרת יזה שבע פעמים מן הדם באצבעו׃,Hebrew
ושחט את שעיר החטאת אשר לעם והביא את דמו אל מבית לפרכת ועשה את דמו כאשר עשה לדם הפר והזה אתו על הכפרת ולפני הכפרת׃,Hebrew
וכפר על הקדש מטמאת בני ישראל ומפשעיהם לכל חטאתם וכן יעשה לאהל מועד השכן אתם בתוך טמאתם׃,Hebrew
וכל אדם לא יהיה באהל מועד בבאו לכפר בקדש עד צאתו וכפר בעדו ובעד ביתו ובעד כל קהל ישראל׃,Hebrew
ויצא אל המזבח אשר לפני יהוה וכפר עליו ולקח מדם הפר ומדם השעיר ונתן על קרנות המזבח סביב׃,Hebrew
והזה עליו מן הדם באצבעו שבע פעמים וטהרו וקדשו מטמאת בני ישראל׃,Hebrew
וכלה מכפר את הקדש ואת אהל מועד ואת המזבח והקריב את השעיר החי׃,Hebrew
וסמך אהרן את שתי ידו על ראש השעיר החי והתודה עליו את כל עונת בני ישראל ואת כל פשעיהם לכל חטאתם ונתן אתם על ראש השעיר ושלח ביד איש עתי המדברה׃,Hebrew
ונשא השעיר עליו את כל עונתם אל ארץ גזרה ושלח את השעיר במדבר׃,Hebrew
ובא אהרן אל אהל מועד ופשט את בגדי הבד אשר לבש בבאו אל הקדש והניחם שם׃,Hebrew
ורחץ את בשרו במים במקום קדוש ולבש את בגדיו ויצא ועשה את עלתו ואת עלת העם וכפר בעדו ובעד העם׃,Hebrew
ואת חלב החטאת יקטיר המזבחה׃,Hebrew
והמשלח את השעיר לעזאזל יכבס בגדיו ורחץ את בשרו במים ואחרי כן יבוא אל המחנה׃,Hebrew
ואת פר החטאת ואת שעיר החטאת אשר הובא את דמם לכפר בקדש יוציא אל מחוץ למחנה ושרפו באש את ערתם ואת בשרם ואת פרשם׃,Hebrew
והשרף אתם יכבס בגדיו ורחץ את בשרו במים ואחרי כן יבוא אל המחנה׃,Hebrew
והיתה לכם לחקת עולם בחדש השביעי בעשור לחדש תענו את נפשתיכם וכל מלאכה לא תעשו האזרח והגר הגר בתוככם׃,Hebrew
כי ביום הזה יכפר עליכם לטהר אתכם מכל חטאתיכם לפני יהוה תטהרו׃,Hebrew
שבת שבתון היא לכם ועניתם את נפשתיכם חקת עולם׃,Hebrew
וכפר הכהן אשר ימשח אתו ואשר ימלא את ידו לכהן תחת אביו ולבש את בגדי הבד בגדי הקדש׃,Hebrew
וכפר את מקדש הקדש ואת אהל מועד ואת המזבח יכפר ועל הכהנים ועל כל עם הקהל יכפר׃,Hebrew
והיתה זאת לכם לחקת עולם לכפר על בני ישראל מכל חטאתם אחת בשנה ויעש כאשר צוה יהוה את משה׃,Hebrew
וידבר יהוה אל משה לאמר׃,Hebrew
דבר אל אהרן ואל בניו ואל כל בני ישראל ואמרת אליהם זה הדבר אשר צוה יהוה לאמר׃,Hebrew
איש איש מבית ישראל אשר ישחט שור או כשב או עז במחנה או אשר ישחט מחוץ למחנה׃,Hebrew
ואל פתח אהל מועד לא הביאו להקריב קרבן ליהוה לפני משכן יהוה דם יחשב לאיש ההוא דם שפך ונכרת האיש ההוא מקרב עמו׃,Hebrew
למען אשר יביאו בני ישראל את זבחיהם אשר הם זבחים על פני השדה והביאם ליהוה אל פתח אהל מועד אל הכהן וזבחו זבחי שלמים ליהוה אותם׃,Hebrew
וזרק הכהן את הדם על מזבח יהוה פתח אהל מועד והקטיר החלב לריח ניחח ליהוה׃,Hebrew
ולא יזבחו עוד את זבחיהם לשעירם אשר הם זנים אחריהם חקת עולם תהיה זאת להם לדרתם׃,Hebrew
ואלהם תאמר איש איש מבית ישראל ומן הגר אשר יגור בתוכם אשר יעלה עלה או זבח׃,Hebrew
ואל פתח אהל מועד לא יביאנו לעשות אתו ליהוה ונכרת האיש ההוא מעמיו׃,Hebrew
ואיש איש מבית ישראל ומן הגר הגר בתוכם אשר יאכל כל דם ונתתי פני בנפש האכלת את הדם והכרתי אתה מקרב עמה׃,Hebrew
כי נפש הבשר בדם הוא ואני נתתיו לכם על המזבח לכפר על נפשתיכם כי הדם הוא בנפש יכפר׃,Hebrew
על כן אמרתי לבני ישראל כל נפש מכם לא תאכל דם והגר הגר בתוככם לא יאכל דם׃,Hebrew
ואיש איש מבני ישראל ומן הגר הגר בתוכם אשר יצוד ציד חיה או עוף אשר יאכל ושפך את דמו וכסהו בעפר׃,Hebrew
כי נפש כל בשר דמו בנפשו הוא ואמר לבני ישראל דם כל בשר לא תאכלו כי נפש כל בשר דמו הוא כל אכליו יכרת׃,Hebrew
וכל נפש אשר תאכל נבלה וטרפה באזרח ובגר וכבס בגדיו ורחץ במים וטמא עד הערב וטהר׃,Hebrew
ואם לא יכבס ובשרו לא ירחץ ונשא עונו׃,Hebrew
וידבר יהוה אל משה לאמר׃,Hebrew
דבר אל בני ישראל ואמרת אלהם אני יהוה אלהיכם׃,Hebrew
כמעשה ארץ מצרים אשר ישבתם בה לא תעשו וכמעשה ארץ כנען אשר אני מביא אתכם שמה לא תעשו ובחקתיהם לא תלכו׃,Hebrew
את משפטי תעשו ואת חקתי תשמרו ללכת בהם אני יהוה אלהיכם׃,Hebrew
ושמרתם את חקתי ואת משפטי אשר יעשה אתם האדם וחי בהם אני יהוה׃,Hebrew
איש איש אל כל שאר בשרו לא תקרבו לגלות ערוה אני יהוה׃,Hebrew
ערות אביך וערות אמך לא תגלה אמך הוא לא תגלה ערותה׃,Hebrew
ערות אשת אביך לא תגלה ערות אביך הוא׃,Hebrew
ערות אחותך בת אביך או בת אמך מולדת בית או מולדת חוץ לא תגלה ערותן׃,Hebrew
ערות בת בנך או בת בתך לא תגלה ערותן כי ערותך הנה׃,Hebrew
ערות בת אשת אביך מולדת אביך אחותך הוא לא תגלה ערותה׃,Hebrew
ערות אחות אביך לא תגלה שאר אביך הוא׃,Hebrew
ערות אחות אמך לא תגלה כי שאר אמך הוא׃,Hebrew
ערות אחי אביך לא תגלה אל אשתו לא תקרב דדתך הוא׃,Hebrew
ערות כלתך לא תגלה אשת בנך הוא לא תגלה ערותה׃,Hebrew
ערות אשת אחיך לא תגלה ערות אחיך הוא׃,Hebrew
ערות אשה ובתה לא תגלה את בת בנה ואת בת בתה לא תקח לגלות ערותה שארה הנה זמה הוא׃,Hebrew
ואשה אל אחתה לא תקח לצרר לגלות ערותה עליה בחייה׃,Hebrew
ואל אשה בנדת טמאתה לא תקרב לגלות ערותה׃,Hebrew
ואל אשת עמיתך לא תתן שכבתך לזרע לטמאה בה׃,Hebrew
ומזרעך לא תתן להעביר למלך ולא תחלל את שם אלהיך אני יהוה׃,Hebrew
ואת זכר לא תשכב משכבי אשה תועבה הוא׃,Hebrew
ובכל בהמה לא תתן שכבתך לטמאה בה ואשה לא תעמד לפני בהמה לרבעה תבל הוא׃,Hebrew
אל תטמאו בכל אלה כי בכל אלה נטמאו הגוים אשר אני משלח מפניכם׃,Hebrew
ותטמא הארץ ואפקד עונה עליה ותקא הארץ את ישביה׃,Hebrew
ושמרתם אתם את חקתי ואת משפטי ולא תעשו מכל התועבת האלה האזרח והגר הגר בתוככם׃,Hebrew
כי את כל התועבת האל עשו אנשי הארץ אשר לפניכם ותטמא הארץ׃,Hebrew
ולא תקיא הארץ אתכם בטמאכם אתה כאשר קאה את הגוי אשר לפניכם׃,Hebrew
כי כל אשר יעשה מכל התועבות האלה ונכרתו הנפשות העשת מקרב עמם׃,Hebrew
ושמרתם את משמרתי לבלתי עשות מחקות התועבת אשר נעשו לפניכם ולא תטמאו בהם אני יהוה אלהיכם׃,Hebrew
וידבר יהוה אל משה לאמר׃,Hebrew
דבר אל כל עדת בני ישראל ואמרת אלהם קדשים תהיו כי קדוש אני יהוה אלהיכם׃,Hebrew
איש אמו ואביו תיראו ואת שבתתי תשמרו אני יהוה אלהיכם׃,Hebrew
אל תפנו אל האלילים ואלהי מסכה לא תעשו לכם אני יהוה אלהיכם׃,Hebrew
וכי תזבחו זבח שלמים ליהוה לרצנכם תזבחהו׃,Hebrew
ביום זבחכם יאכל וממחרת והנותר עד יום השלישי באש ישרף׃,Hebrew
ואם האכל יאכל ביום השלישי פגול הוא לא ירצה׃,Hebrew
ואכליו עונו ישא כי את קדש יהוה חלל ונכרתה הנפש ההוא מעמיה׃,Hebrew
ובקצרכם את קציר ארצכם לא תכלה פאת שדך לקצר ולקט קצירך לא תלקט׃,Hebrew
וכרמך לא תעולל ופרט כרמך לא תלקט לעני ולגר תעזב אתם אני יהוה אלהיכם׃,Hebrew
לא תגנבו ולא תכחשו ולא תשקרו איש בעמיתו׃,Hebrew
ולא תשבעו בשמי לשקר וחללת את שם אלהיך אני יהוה׃,Hebrew
לא תעשק את רעך ולא תגזל לא תלין פעלת שכיר אתך עד בקר׃,Hebrew
לא תקלל חרש ולפני עור לא תתן מכשל ויראת מאלהיך אני יהוה׃,Hebrew
לא תעשו עול במשפט לא תשא פני דל ולא תהדר פני גדול בצדק תשפט עמיתך׃,Hebrew
לא תלך רכיל בעמיך לא תעמד על דם רעך אני יהוה׃,Hebrew
לא תשנא את אחיך בלבבך הוכח תוכיח את עמיתך ולא תשא עליו חטא׃,Hebrew
לא תקם ולא תטר את בני עמך ואהבת לרעך כמוך אני יהוה׃,Hebrew
את חקתי תשמרו בהמתך לא תרביע כלאים שדך לא תזרע כלאים ובגד כלאים שעטנז לא יעלה עליך׃,Hebrew
ואיש כי ישכב את אשה שכבת זרע והוא שפחה נחרפת לאיש והפדה לא נפדתה או חפשה לא נתן לה בקרת תהיה לא יומתו כי לא חפשה׃,Hebrew
והביא את אשמו ליהוה אל פתח אהל מועד איל אשם׃,Hebrew
וכפר עליו הכהן באיל האשם לפני יהוה על חטאתו אשר חטא ונסלח לו מחטאתו אשר חטא׃,Hebrew
וכי תבאו אל הארץ ונטעתם כל עץ מאכל וערלתם ערלתו את פריו שלש שנים יהיה לכם ערלים לא יאכל׃,Hebrew
ובשנה הרביעת יהיה כל פריו קדש הלולים ליהוה׃,Hebrew
ובשנה החמישת תאכלו את פריו להוסיף לכם תבואתו אני יהוה אלהיכם׃,Hebrew
לא תאכלו על הדם לא תנחשו ולא תעוננו׃,Hebrew
לא תקפו פאת ראשכם ולא תשחית את פאת זקנך׃,Hebrew
ושרט לנפש לא תתנו בבשרכם וכתבת קעקע לא תתנו בכם אני יהוה׃,Hebrew
אל תחלל את בתך להזנותה ולא תזנה הארץ ומלאה הארץ זמה׃,Hebrew
את שבתתי תשמרו ומקדשי תיראו אני יהוה׃,Hebrew
אל תפנו אל האבת ואל הידענים אל תבקשו לטמאה בהם אני יהוה אלהיכם׃,Hebrew
מפני שיבה תקום והדרת פני זקן ויראת מאלהיך אני יהוה׃,Hebrew
וכי יגור אתך גר בארצכם לא תונו אתו׃,Hebrew
כאזרח מכם יהיה לכם הגר הגר אתכם ואהבת לו כמוך כי גרים הייתם בארץ מצרים אני יהוה אלהיכם׃,Hebrew
לא תעשו עול במשפט במדה במשקל ובמשורה׃,Hebrew
מאזני צדק אבני צדק איפת צדק והין צדק יהיה לכם אני יהוה אלהיכם אשר הוצאתי אתכם מארץ מצרים׃,Hebrew
ושמרתם את כל חקתי ואת כל משפטי ועשיתם אתם אני יהוה׃,Hebrew
וידבר יהוה אל משה לאמר׃,Hebrew
ואל בני ישראל תאמר איש איש מבני ישראל ומן הגר הגר בישראל אשר יתן מזרעו למלך מות יומת עם הארץ ירגמהו באבן׃,Hebrew
ואני אתן את פני באיש ההוא והכרתי אתו מקרב עמו כי מזרעו נתן למלך למען טמא את מקדשי ולחלל את שם קדשי׃,Hebrew
ואם העלם יעלימו עם הארץ את עיניהם מן האיש ההוא בתתו מזרעו למלך לבלתי המית אתו׃,Hebrew
ושמתי אני את פני באיש ההוא ובמשפחתו והכרתי אתו ואת כל הזנים אחריו לזנות אחרי המלך מקרב עמם׃,Hebrew
והנפש אשר תפנה אל האבת ואל הידענים לזנות אחריהם ונתתי את פני בנפש ההוא והכרתי אתו מקרב עמו׃,Hebrew
והתקדשתם והייתם קדשים כי אני יהוה אלהיכם׃,Hebrew
ושמרתם את חקתי ועשיתם אתם אני יהוה מקדשכם׃,Hebrew
כי איש איש אשר יקלל את אביו ואת אמו מות יומת אביו ואמו קלל דמיו בו׃,Hebrew
ואיש אשר ינאף את אשת איש אשר ינאף את אשת רעהו מות יומת הנאף והנאפת׃,Hebrew
ואיש אשר ישכב את אשת אביו ערות אביו גלה מות יומתו שניהם דמיהם בם׃,Hebrew
ואיש אשר ישכב את כלתו מות יומתו שניהם תבל עשו דמיהם בם׃,Hebrew
ואיש אשר ישכב את זכר משכבי אשה תועבה עשו שניהם מות יומתו דמיהם בם׃,Hebrew
ואיש אשר יקח את אשה ואת אמה זמה הוא באש ישרפו אתו ואתהן ולא תהיה זמה בתוככם׃,Hebrew
ואיש אשר יתן שכבתו בבהמה מות יומת ואת הבהמה תהרגו׃,Hebrew
ואשה אשר תקרב אל כל בהמה לרבעה אתה והרגת את האשה ואת הבהמה מות יומתו דמיהם בם׃,Hebrew
ואיש אשר יקח את אחתו בת אביו או בת אמו וראה את ערותה והיא תראה את ערותו חסד הוא ונכרתו לעיני בני עמם ערות אחתו גלה עונו ישא׃,Hebrew
ואיש אשר ישכב את אשה דוה וגלה את ערותה את מקרה הערה והיא גלתה את מקור דמיה ונכרתו שניהם מקרב עמם׃,Hebrew
וערות אחות אמך ואחות אביך לא תגלה כי את שארו הערה עונם ישאו׃,Hebrew
ואיש אשר ישכב את דדתו ערות דדו גלה חטאם ישאו ערירים ימתו׃,Hebrew
ואיש אשר יקח את אשת אחיו נדה הוא ערות אחיו גלה ערירים יהיו׃,Hebrew
ושמרתם את כל חקתי ואת כל משפטי ועשיתם אתם ולא תקיא אתכם הארץ אשר אני מביא אתכם שמה לשבת בה׃,Hebrew
ולא תלכו בחקת הגוי אשר אני משלח מפניכם כי את כל אלה עשו ואקץ בם׃,Hebrew
ואמר לכם אתם תירשו את אדמתם ואני אתננה לכם לרשת אתה ארץ זבת חלב ודבש אני יהוה אלהיכם אשר הבדלתי אתכם מן העמים׃,Hebrew
והבדלתם בין הבהמה הטהרה לטמאה ובין העוף הטמא לטהר ולא תשקצו את נפשתיכם בבהמה ובעוף ובכל אשר תרמש האדמה אשר הבדלתי לכם לטמא׃,Hebrew
והייתם לי קדשים כי קדוש אני יהוה ואבדל אתכם מן העמים להיות לי׃,Hebrew
ואיש או אשה כי יהיה בהם אוב או ידעני מות יומתו באבן ירגמו אתם דמיהם בם׃,Hebrew
ויאמר יהוה אל משה אמר אל הכהנים בני אהרן ואמרת אלהם לנפש לא יטמא בעמיו׃,Hebrew
כי אם לשארו הקרב אליו לאמו ולאביו ולבנו ולבתו ולאחיו׃,Hebrew
ולאחתו הבתולה הקרובה אליו אשר לא היתה לאיש לה יטמא׃,Hebrew
לא יטמא בעל בעמיו להחלו׃,Hebrew
לא יקרחה קרחה בראשם ופאת זקנם לא יגלחו ובבשרם לא ישרטו שרטת׃,Hebrew
קדשים יהיו לאלהיהם ולא יחללו שם אלהיהם כי את אשי יהוה לחם אלהיהם הם מקריבם והיו קדש׃,Hebrew
אשה זנה וחללה לא יקחו ואשה גרושה מאישה לא יקחו כי קדש הוא לאלהיו׃,Hebrew
וקדשתו כי את לחם אלהיך הוא מקריב קדש יהיה לך כי קדוש אני יהוה מקדשכם׃,Hebrew
ובת איש כהן כי תחל לזנות את אביה היא מחללת באש תשרף׃,Hebrew
והכהן הגדול מאחיו אשר יוצק על ראשו שמן המשחה ומלא את ידו ללבש את הבגדים את ראשו לא יפרע ובגדיו לא יפרם׃,Hebrew
ועל כל נפשת מת לא יבא לאביו ולאמו לא יטמא׃,Hebrew
ומן המקדש לא יצא ולא יחלל את מקדש אלהיו כי נזר שמן משחת אלהיו עליו אני יהוה׃,Hebrew
והוא אשה בבתוליה יקח׃,Hebrew
אלמנה וגרושה וחללה זנה את אלה לא יקח כי אם בתולה מעמיו יקח אשה׃,Hebrew
ולא יחלל זרעו בעמיו כי אני יהוה מקדשו׃,Hebrew
וידבר יהוה אל משה לאמר׃,Hebrew
דבר אל אהרן לאמר איש מזרעך לדרתם אשר יהיה בו מום לא יקרב להקריב לחם אלהיו׃,Hebrew
כי כל איש אשר בו מום לא יקרב איש עור או פסח או חרם או שרוע׃,Hebrew
או איש אשר יהיה בו שבר רגל או שבר יד׃,Hebrew
או גבן או דק או תבלל בעינו או גרב או ילפת או מרוח אשך׃,Hebrew
כל איש אשר בו מום מזרע אהרן הכהן לא יגש להקריב את אשי יהוה מום בו את לחם אלהיו לא יגש להקריב׃,Hebrew
לחם אלהיו מקדשי הקדשים ומן הקדשים יאכל׃,Hebrew
אך אל הפרכת לא יבא ואל המזבח לא יגש כי מום בו ולא יחלל את מקדשי כי אני יהוה מקדשם׃,Hebrew
וידבר משה אל אהרן ואל בניו ואל כל בני ישראל׃,Hebrew
וידבר יהוה אל משה לאמר׃,Hebrew
דבר אל אהרן ואל בניו וינזרו מקדשי בני ישראל ולא יחללו את שם קדשי אשר הם מקדשים לי אני יהוה׃,Hebrew
אמר אלהם לדרתיכם כל איש אשר יקרב מכל זרעכם אל הקדשים אשר יקדישו בני ישראל ליהוה וטמאתו עליו ונכרתה הנפש ההוא מלפני אני יהוה׃,Hebrew
איש איש מזרע אהרן והוא צרוע או זב בקדשים לא יאכל עד אשר יטהר והנגע בכל טמא נפש או איש אשר תצא ממנו שכבת זרע׃,Hebrew
או איש אשר יגע בכל שרץ אשר יטמא לו או באדם אשר יטמא לו לכל טמאתו׃,Hebrew
נפש אשר תגע בו וטמאה עד הערב ולא יאכל מן הקדשים כי אם רחץ בשרו במים׃,Hebrew
ובא השמש וטהר ואחר יאכל מן הקדשים כי לחמו הוא׃,Hebrew
נבלה וטרפה לא יאכל לטמאה בה אני יהוה׃,Hebrew
ושמרו את משמרתי ולא ישאו עליו חטא ומתו בו כי יחללהו אני יהוה מקדשם׃,Hebrew
וכל זר לא יאכל קדש תושב כהן ושכיר לא יאכל קדש׃,Hebrew
וכהן כי יקנה נפש קנין כספו הוא יאכל בו ויליד ביתו הם יאכלו בלחמו׃,Hebrew
ובת כהן כי תהיה לאיש זר הוא בתרומת הקדשים לא תאכל׃,Hebrew
ובת כהן כי תהיה אלמנה וגרושה וזרע אין לה ושבה אל בית אביה כנעוריה מלחם אביה תאכל וכל זר לא יאכל בו׃,Hebrew
ואיש כי יאכל קדש בשגגה ויסף חמשיתו עליו ונתן לכהן את הקדש׃,Hebrew
ולא יחללו את קדשי בני ישראל את אשר ירימו ליהוה׃,Hebrew
והשיאו אותם עון אשמה באכלם את קדשיהם כי אני יהוה מקדשם׃,Hebrew
וידבר יהוה אל משה לאמר׃,Hebrew
דבר אל אהרן ואל בניו ואל כל בני ישראל ואמרת אלהם איש איש מבית ישראל ומן הגר בישראל אשר יקריב קרבנו לכל נדריהם ולכל נדבותם אשר יקריבו ליהוה לעלה׃,Hebrew
לרצנכם תמים זכר בבקר בכשבים ובעזים׃,Hebrew
כל אשר בו מום לא תקריבו כי לא לרצון יהיה לכם׃,Hebrew
ואיש כי יקריב זבח שלמים ליהוה לפלא נדר או לנדבה בבקר או בצאן תמים יהיה לרצון כל מום לא יהיה בו׃,Hebrew
עורת או שבור או חרוץ או יבלת או גרב או ילפת לא תקריבו אלה ליהוה ואשה לא תתנו מהם על המזבח ליהוה׃,Hebrew
ושור ושה שרוע וקלוט נדבה תעשה אתו ולנדר לא ירצה׃,Hebrew
ומעוך וכתות ונתוק וכרות לא תקריבו ליהוה ובארצכם לא תעשו׃,Hebrew
ומיד בן נכר לא תקריבו את לחם אלהיכם מכל אלה כי משחתם בהם מום בם לא ירצו לכם׃,Hebrew
וידבר יהוה אל משה לאמר׃,Hebrew
שור או כשב או עז כי יולד והיה שבעת ימים תחת אמו ומיום השמיני והלאה ירצה לקרבן אשה ליהוה׃,Hebrew
ושור או שה אתו ואת בנו לא תשחטו ביום אחד׃,Hebrew
וכי תזבחו זבח תודה ליהוה לרצנכם תזבחו׃,Hebrew
ביום ההוא יאכל לא תותירו ממנו עד בקר אני יהוה׃,Hebrew
ושמרתם מצותי ועשיתם אתם אני יהוה׃,Hebrew
ולא תחללו את שם קדשי ונקדשתי בתוך בני ישראל אני יהוה מקדשכם׃,Hebrew
המוציא אתכם מארץ מצרים להיות לכם לאלהים אני יהוה׃,Hebrew
וידבר יהוה אל משה לאמר׃,Hebrew
דבר אל בני ישראל ואמרת אלהם מועדי יהוה אשר תקראו אתם מקראי קדש אלה הם מועדי׃,Hebrew
ששת ימים תעשה מלאכה וביום השביעי שבת שבתון מקרא קדש כל מלאכה לא תעשו שבת הוא ליהוה בכל מושבתיכם׃,Hebrew
אלה מועדי יהוה מקראי קדש אשר תקראו אתם במועדם׃,Hebrew
בחדש הראשון בארבעה עשר לחדש בין הערבים פסח ליהוה׃,Hebrew
ובחמשה עשר יום לחדש הזה חג המצות ליהוה שבעת ימים מצות תאכלו׃,Hebrew
ביום הראשון מקרא קדש יהיה לכם כל מלאכת עבדה לא תעשו׃,Hebrew
והקרבתם אשה ליהוה שבעת ימים ביום השביעי מקרא קדש כל מלאכת עבדה לא תעשו׃,Hebrew
וידבר יהוה אל משה לאמר׃,Hebrew
דבר אל בני ישראל ואמרת אלהם כי תבאו אל הארץ אשר אני נתן לכם וקצרתם את קצירה והבאתם את עמר ראשית קצירכם אל הכהן׃,Hebrew
והניף את העמר לפני יהוה לרצנכם ממחרת השבת יניפנו הכהן׃,Hebrew
ועשיתם ביום הניפכם את העמר כבש תמים בן שנתו לעלה ליהוה׃,Hebrew
ומנחתו שני עשרנים סלת בלולה בשמן אשה ליהוה ריח ניחח ונסכה יין רביעת ההין׃,Hebrew
ולחם וקלי וכרמל לא תאכלו עד עצם היום הזה עד הביאכם את קרבן אלהיכם חקת עולם לדרתיכם בכל משבתיכם׃,Hebrew
וספרתם לכם ממחרת השבת מיום הביאכם את עמר התנופה שבע שבתות תמימת תהיינה׃,Hebrew
עד ממחרת השבת השביעת תספרו חמשים יום והקרבתם מנחה חדשה ליהוה׃,Hebrew
ממושבתיכם תביאו לחם תנופה שתים שני עשרנים סלת תהיינה חמץ תאפינה בכורים ליהוה׃,Hebrew
והקרבתם על הלחם שבעת כבשים תמימם בני שנה ופר בן בקר אחד ואילם שנים יהיו עלה ליהוה ומנחתם ונסכיהם אשה ריח ניחח ליהוה׃,Hebrew
ועשיתם שעיר עזים אחד לחטאת ושני כבשים בני שנה לזבח שלמים׃,Hebrew
והניף הכהן אתם על לחם הבכורים תנופה לפני יהוה על שני כבשים קדש יהיו ליהוה לכהן׃,Hebrew
וקראתם בעצם היום הזה מקרא קדש יהיה לכם כל מלאכת עבדה לא תעשו חקת עולם בכל מושבתיכם לדרתיכם׃,Hebrew
ובקצרכם את קציר ארצכם לא תכלה פאת שדך בקצרך ולקט קצירך לא תלקט לעני ולגר תעזב אתם אני יהוה אלהיכם׃,Hebrew
וידבר יהוה אל משה לאמר׃,Hebrew
דבר אל בני ישראל לאמר בחדש השביעי באחד לחדש יהיה לכם שבתון זכרון תרועה מקרא קדש׃,Hebrew
כל מלאכת עבדה לא תעשו והקרבתם אשה ליהוה׃,Hebrew
וידבר יהוה אל משה לאמר׃,Hebrew
אך בעשור לחדש השביעי הזה יום הכפרים הוא מקרא קדש יהיה לכם ועניתם את נפשתיכם והקרבתם אשה ליהוה׃,Hebrew
וכל מלאכה לא תעשו בעצם היום הזה כי יום כפרים הוא לכפר עליכם לפני יהוה אלהיכם׃,Hebrew
כי כל הנפש אשר לא תענה בעצם היום הזה ונכרתה מעמיה׃,Hebrew
וכל הנפש אשר תעשה כל מלאכה בעצם היום הזה והאבדתי את הנפש ההוא מקרב עמה׃,Hebrew
כל מלאכה לא תעשו חקת עולם לדרתיכם בכל משבתיכם׃,Hebrew
שבת שבתון הוא לכם ועניתם את נפשתיכם בתשעה לחדש בערב מערב עד ערב תשבתו שבתכם׃,Hebrew
וידבר יהוה אל משה לאמר׃,Hebrew
דבר אל בני ישראל לאמר בחמשה עשר יום לחדש השביעי הזה חג הסכות שבעת ימים ליהוה׃,Hebrew
ביום הראשון מקרא קדש כל מלאכת עבדה לא תעשו׃,Hebrew
שבעת ימים תקריבו אשה ליהוה ביום השמיני מקרא קדש יהיה לכם והקרבתם אשה ליהוה עצרת הוא כל מלאכת עבדה לא תעשו׃,Hebrew
אלה מועדי יהוה אשר תקראו אתם מקראי קדש להקריב אשה ליהוה עלה ומנחה זבח ונסכים דבר יום ביומו׃,Hebrew
מלבד שבתת יהוה ומלבד מתנותיכם ומלבד כל נדריכם ומלבד כל נדבותיכם אשר תתנו ליהוה׃,Hebrew
אך בחמשה עשר יום לחדש השביעי באספכם את תבואת הארץ תחגו את חג יהוה שבעת ימים ביום הראשון שבתון וביום השמיני שבתון׃,Hebrew
ולקחתם לכם ביום הראשון פרי עץ הדר כפת תמרים וענף עץ עבת וערבי נחל ושמחתם לפני יהוה אלהיכם שבעת ימים׃,Hebrew
וחגתם אתו חג ליהוה שבעת ימים בשנה חקת עולם לדרתיכם בחדש השביעי תחגו אתו׃,Hebrew
בסכת תשבו שבעת ימים כל האזרח בישראל ישבו בסכת׃,Hebrew
למען ידעו דרתיכם כי בסכות הושבתי את בני ישראל בהוציאי אותם מארץ מצרים אני יהוה אלהיכם׃,Hebrew
וידבר משה את מעדי יהוה אל בני ישראל׃,Hebrew
וידבר יהוה אל משה לאמר׃,Hebrew
צו את בני ישראל ויקחו אליך שמן זית זך כתית למאור להעלת נר תמיד׃,Hebrew
מחוץ לפרכת העדת באהל מועד יערך אתו אהרן מערב עד בקר לפני יהוה תמיד חקת עולם לדרתיכם׃,Hebrew
על המנרה הטהרה יערך את הנרות לפני יהוה תמיד׃,Hebrew
ולקחת סלת ואפית אתה שתים עשרה חלות שני עשרנים יהיה החלה האחת׃,Hebrew
ושמת אותם שתים מערכות שש המערכת על השלחן הטהר לפני יהוה׃,Hebrew
ונתת על המערכת לבנה זכה והיתה ללחם לאזכרה אשה ליהוה׃,Hebrew
ביום השבת ביום השבת יערכנו לפני יהוה תמיד מאת בני ישראל ברית עולם׃,Hebrew
והיתה לאהרן ולבניו ואכלהו במקום קדש כי קדש קדשים הוא לו מאשי יהוה חק עולם׃,Hebrew
ויצא בן אשה ישראלית והוא בן איש מצרי בתוך בני ישראל וינצו במחנה בן הישראלית ואיש הישראלי׃,Hebrew
ויקב בן האשה הישראלית את השם ויקלל ויביאו אתו אל משה ושם אמו שלמית בת דברי למטה דן׃,Hebrew
ויניחהו במשמר לפרש להם על פי יהוה׃,Hebrew
וידבר יהוה אל משה לאמר׃,Hebrew
הוצא את המקלל אל מחוץ למחנה וסמכו כל השמעים את ידיהם על ראשו ורגמו אתו כל העדה׃,Hebrew
ואל בני ישראל תדבר לאמר איש איש כי יקלל אלהיו ונשא חטאו׃,Hebrew
ונקב שם יהוה מות יומת רגום ירגמו בו כל העדה כגר כאזרח בנקבו שם יומת׃,Hebrew
ואיש כי יכה כל נפש אדם מות יומת׃,Hebrew
ומכה נפש בהמה ישלמנה נפש תחת נפש׃,Hebrew
ואיש כי יתן מום בעמיתו כאשר עשה כן יעשה לו׃,Hebrew
שבר תחת שבר עין תחת עין שן תחת שן כאשר יתן מום באדם כן ינתן בו׃,Hebrew
ומכה בהמה ישלמנה ומכה אדם יומת׃,Hebrew
משפט אחד יהיה לכם כגר כאזרח יהיה כי אני יהוה אלהיכם׃,Hebrew
וידבר משה אל בני ישראל ויוציאו את המקלל אל מחוץ למחנה וירגמו אתו אבן ובני ישראל עשו כאשר צוה יהוה את משה׃,Hebrew
וידבר יהוה אל משה בהר סיני לאמר׃,Hebrew
דבר אל בני ישראל ואמרת אלהם כי תבאו אל הארץ אשר אני נתן לכם ושבתה הארץ שבת ליהוה׃,Hebrew
שש שנים תזרע שדך ושש שנים תזמר כרמך ואספת את תבואתה׃,Hebrew
ובשנה השביעת שבת שבתון יהיה לארץ שבת ליהוה שדך לא תזרע וכרמך לא תזמר׃,Hebrew
את ספיח קצירך לא תקצור ואת ענבי נזירך לא תבצר שנת שבתון יהיה לארץ׃,Hebrew
והיתה שבת הארץ לכם לאכלה לך ולעבדך ולאמתך ולשכירך ולתושבך הגרים עמך׃,Hebrew
ולבהמתך ולחיה אשר בארצך תהיה כל תבואתה לאכל׃,Hebrew
וספרת לך שבע שבתת שנים שבע שנים שבע פעמים והיו לך ימי שבע שבתת השנים תשע וארבעים שנה׃,Hebrew
והעברת שופר תרועה בחדש השבעי בעשור לחדש ביום הכפרים תעבירו שופר בכל ארצכם׃,Hebrew
וקדשתם את שנת החמשים שנה וקראתם דרור בארץ לכל ישביה יובל הוא תהיה לכם ושבתם איש אל אחזתו ואיש אל משפחתו תשבו׃,Hebrew
יובל הוא שנת החמשים שנה תהיה לכם לא תזרעו ולא תקצרו את ספיחיה ולא תבצרו את נזריה׃,Hebrew
כי יובל הוא קדש תהיה לכם מן השדה תאכלו את תבואתה׃,Hebrew
בשנת היובל הזאת תשבו איש אל אחזתו׃,Hebrew
וכי תמכרו ממכר לעמיתך או קנה מיד עמיתך אל תונו איש את אחיו׃,Hebrew
במספר שנים אחר היובל תקנה מאת עמיתך במספר שני תבואת ימכר לך׃,Hebrew
לפי רב השנים תרבה מקנתו ולפי מעט השנים תמעיט מקנתו כי מספר תבואת הוא מכר לך׃,Hebrew
ולא תונו איש את עמיתו ויראת מאלהיך כי אני יהוה אלהיכם׃,Hebrew
ועשיתם את חקתי ואת משפטי תשמרו ועשיתם אתם וישבתם על הארץ לבטח׃,Hebrew
ונתנה הארץ פריה ואכלתם לשבע וישבתם לבטח עליה׃,Hebrew
וכי תאמרו מה נאכל בשנה השביעת הן לא נזרע ולא נאסף את תבואתנו׃,Hebrew
וצויתי את ברכתי לכם בשנה הששית ועשת את התבואה לשלש השנים׃,Hebrew
וזרעתם את השנה השמינת ואכלתם מן התבואה ישן עד השנה התשיעת עד בוא תבואתה תאכלו ישן׃,Hebrew
והארץ לא תמכר לצמתת כי לי הארץ כי גרים ותושבים אתם עמדי׃,Hebrew
ובכל ארץ אחזתכם גאלה תתנו לארץ׃,Hebrew
כי ימוך אחיך ומכר מאחזתו ובא גאלו הקרב אליו וגאל את ממכר אחיו׃,Hebrew
ואיש כי לא יהיה לו גאל והשיגה ידו ומצא כדי גאלתו׃,Hebrew
וחשב את שני ממכרו והשיב את העדף לאיש אשר מכר לו ושב לאחזתו׃,Hebrew
ואם לא מצאה ידו די השיב לו והיה ממכרו ביד הקנה אתו עד שנת היובל ויצא ביבל ושב לאחזתו׃,Hebrew
ואיש כי ימכר בית מושב עיר חומה והיתה גאלתו עד תם שנת ממכרו ימים תהיה גאלתו׃,Hebrew
ואם לא יגאל עד מלאת לו שנה תמימה וקם הבית אשר בעיר אשר לא חמה לצמיתת לקנה אתו לדרתיו לא יצא ביבל׃,Hebrew
ובתי החצרים אשר אין להם חמה סביב על שדה הארץ יחשב גאלה תהיה לו וביבל יצא׃,Hebrew
וערי הלוים בתי ערי אחזתם גאלת עולם תהיה ללוים׃,Hebrew
ואשר יגאל מן הלוים ויצא ממכר בית ועיר אחזתו ביבל כי בתי ערי הלוים הוא אחזתם בתוך בני ישראל׃,Hebrew
ושדה מגרש עריהם לא ימכר כי אחזת עולם הוא להם׃,Hebrew
וכי ימוך אחיך ומטה ידו עמך והחזקת בו גר ותושב וחי עמך׃,Hebrew
אל תקח מאתו נשך ותרבית ויראת מאלהיך וחי אחיך עמך׃,Hebrew
את כספך לא תתן לו בנשך ובמרבית לא תתן אכלך׃,Hebrew
אני יהוה אלהיכם אשר הוצאתי אתכם מארץ מצרים לתת לכם את ארץ כנען להיות לכם לאלהים׃,Hebrew
וכי ימוך אחיך עמך ונמכר לך לא תעבד בו עבדת עבד׃,Hebrew
כשכיר כתושב יהיה עמך עד שנת היבל יעבד עמך׃,Hebrew
ויצא מעמך הוא ובניו עמו ושב אל משפחתו ואל אחזת אבתיו ישוב׃,Hebrew
כי עבדי הם אשר הוצאתי אתם מארץ מצרים לא ימכרו ממכרת עבד׃,Hebrew
לא תרדה בו בפרך ויראת מאלהיך׃,Hebrew
ועבדך ואמתך אשר יהיו לך מאת הגוים אשר סביבתיכם מהם תקנו עבד ואמה׃,Hebrew
וגם מבני התושבים הגרים עמכם מהם תקנו וממשפחתם אשר עמכם אשר הולידו בארצכם והיו לכם לאחזה׃,Hebrew
והתנחלתם אתם לבניכם אחריכם לרשת אחזה לעלם בהם תעבדו ובאחיכם בני ישראל איש באחיו לא תרדה בו בפרך׃,Hebrew
וכי תשיג יד גר ותושב עמך ומך אחיך עמו ונמכר לגר תושב עמך או לעקר משפחת גר׃,Hebrew
אחרי נמכר גאלה תהיה לו אחד מאחיו יגאלנו׃,Hebrew
או דדו או בן דדו יגאלנו או משאר בשרו ממשפחתו יגאלנו או השיגה ידו ונגאל׃,Hebrew
וחשב עם קנהו משנת המכרו לו עד שנת היבל והיה כסף ממכרו במספר שנים כימי שכיר יהיה עמו׃,Hebrew
אם עוד רבות בשנים לפיהן ישיב גאלתו מכסף מקנתו׃,Hebrew
ואם מעט נשאר בשנים עד שנת היבל וחשב לו כפי שניו ישיב את גאלתו׃,Hebrew
כשכיר שנה בשנה יהיה עמו לא ירדנו בפרך לעיניך׃,Hebrew
ואם לא יגאל באלה ויצא בשנת היבל הוא ובניו עמו׃,Hebrew
כי לי בני ישראל עבדים עבדי הם אשר הוצאתי אותם מארץ מצרים אני יהוה אלהיכם׃,Hebrew
לא תעשו לכם אלילם ופסל ומצבה לא תקימו לכם ואבן משכית לא תתנו בארצכם להשתחות עליה כי אני יהוה אלהיכם׃,Hebrew
את שבתתי תשמרו ומקדשי תיראו אני יהוה׃,Hebrew
אם בחקתי תלכו ואת מצותי תשמרו ועשיתם אתם׃,Hebrew
ונתתי גשמיכם בעתם ונתנה הארץ יבולה ועץ השדה יתן פריו׃,Hebrew
והשיג לכם דיש את בציר ובציר ישיג את זרע ואכלתם לחמכם לשבע וישבתם לבטח בארצכם׃,Hebrew
ונתתי שלום בארץ ושכבתם ואין מחריד והשבתי חיה רעה מן הארץ וחרב לא תעבר בארצכם׃,Hebrew
ורדפתם את איביכם ונפלו לפניכם לחרב׃,Hebrew
ורדפו מכם חמשה מאה ומאה מכם רבבה ירדפו ונפלו איביכם לפניכם לחרב׃,Hebrew
ופניתי אליכם והפריתי אתכם והרביתי אתכם והקימתי את בריתי אתכם׃,Hebrew
ואכלתם ישן נושן וישן מפני חדש תוציאו׃,Hebrew
ונתתי משכני בתוככם ולא תגעל נפשי אתכם׃,Hebrew
והתהלכתי בתוככם והייתי לכם לאלהים ואתם תהיו לי לעם׃,Hebrew
אני יהוה אלהיכם אשר הוצאתי אתכם מארץ מצרים מהית להם עבדים ואשבר מטת עלכם ואולך אתכם קוממיות׃,Hebrew
ואם לא תשמעו לי ולא תעשו את כל המצות האלה׃,Hebrew
ואם בחקתי תמאסו ואם את משפטי תגעל נפשכם לבלתי עשות את כל מצותי להפרכם את בריתי׃,Hebrew
אף אני אעשה זאת לכם והפקדתי עליכם בהלה את השחפת ואת הקדחת מכלות עינים ומדיבת נפש וזרעתם לריק זרעכם ואכלהו איביכם׃,Hebrew
ונתתי פני בכם ונגפתם לפני איביכם ורדו בכם שנאיכם ונסתם ואין רדף אתכם׃,Hebrew
ואם עד אלה לא תשמעו לי ויספתי ליסרה אתכם שבע על חטאתיכם׃,Hebrew
ושברתי את גאון עזכם ונתתי את שמיכם כברזל ואת ארצכם כנחשה׃,Hebrew
ותם לריק כחכם ולא תתן ארצכם את יבולה ועץ הארץ לא יתן פריו׃,Hebrew
ואם תלכו עמי קרי ולא תאבו לשמע לי ויספתי עליכם מכה שבע כחטאתיכם׃,Hebrew
והשלחתי בכם את חית השדה ושכלה אתכם והכריתה את בהמתכם והמעיטה אתכם ונשמו דרכיכם׃,Hebrew
ואם באלה לא תוסרו לי והלכתם עמי קרי׃,Hebrew
והלכתי אף אני עמכם בקרי והכיתי אתכם גם אני שבע על חטאתיכם׃,Hebrew
והבאתי עליכם חרב נקמת נקם ברית ונאספתם אל עריכם ושלחתי דבר בתוככם ונתתם ביד אויב׃,Hebrew
בשברי לכם מטה לחם ואפו עשר נשים לחמכם בתנור אחד והשיבו לחמכם במשקל ואכלתם ולא תשבעו׃,Hebrew
ואם בזאת לא תשמעו לי והלכתם עמי בקרי׃,Hebrew
והלכתי עמכם בחמת קרי ויסרתי אתכם אף אני שבע על חטאתיכם׃,Hebrew
ואכלתם בשר בניכם ובשר בנתיכם תאכלו׃,Hebrew
והשמדתי את במתיכם והכרתי את חמניכם ונתתי את פגריכם על פגרי גלוליכם וגעלה נפשי אתכם׃,Hebrew
ונתתי את עריכם חרבה והשמותי את מקדשיכם ולא אריח בריח ניחחכם׃,Hebrew
והשמתי אני את הארץ ושממו עליה איביכם הישבים בה׃,Hebrew
ואתכם אזרה בגוים והריקתי אחריכם חרב והיתה ארצכם שממה ועריכם יהיו חרבה׃,Hebrew
אז תרצה הארץ את שבתתיה כל ימי השמה ואתם בארץ איביכם אז תשבת הארץ והרצת את שבתתיה׃,Hebrew
כל ימי השמה תשבת את אשר לא שבתה בשבתתיכם בשבתכם עליה׃,Hebrew
והנשארים בכם והבאתי מרך בלבבם בארצת איביהם ורדף אתם קול עלה נדף ונסו מנסת חרב ונפלו ואין רדף׃,Hebrew
וכשלו איש באחיו כמפני חרב ורדף אין ולא תהיה לכם תקומה לפני איביכם׃,Hebrew
ואבדתם בגוים ואכלה אתכם ארץ איביכם׃,Hebrew
והנשארים בכם ימקו בעונם בארצת איביכם ואף בעונת אבתם אתם ימקו׃,Hebrew
והתודו את עונם ואת עון אבתם במעלם אשר מעלו בי ואף אשר הלכו עמי בקרי׃,Hebrew
אף אני אלך עמם בקרי והבאתי אתם בארץ איביהם או אז יכנע לבבם הערל ואז ירצו את עונם׃,Hebrew
וזכרתי את בריתי יעקוב ואף את בריתי יצחק ואף את בריתי אברהם אזכר והארץ אזכר׃,Hebrew
והארץ תעזב מהם ותרץ את שבתתיה בהשמה מהם והם ירצו את עונם יען וביען במשפטי מאסו ואת חקתי געלה נפשם׃,Hebrew
ואף גם זאת בהיותם בארץ איביהם לא מאסתים ולא געלתים לכלתם להפר בריתי אתם כי אני יהוה אלהיהם׃,Hebrew
וזכרתי להם ברית ראשנים אשר הוצאתי אתם מארץ מצרים לעיני הגוים להית להם לאלהים אני יהוה׃,Hebrew
אלה החקים והמשפטים והתורת אשר נתן יהוה בינו ובין בני ישראל בהר סיני ביד משה׃,Hebrew
וידבר יהוה אל משה לאמר׃,Hebrew
דבר אל בני ישראל ואמרת אלהם איש כי יפלא נדר בערכך נפשת ליהוה׃,Hebrew
והיה ערכך הזכר מבן עשרים שנה ועד בן ששים שנה והיה ערכך חמשים שקל כסף בשקל הקדש׃,Hebrew
ואם נקבה הוא והיה ערכך שלשים שקל׃,Hebrew
ואם מבן חמש שנים ועד בן עשרים שנה והיה ערכך הזכר עשרים שקלים ולנקבה עשרת שקלים׃,Hebrew
ואם מבן חדש ועד בן חמש שנים והיה ערכך הזכר חמשה שקלים כסף ולנקבה ערכך שלשת שקלים כסף׃,Hebrew
ואם מבן ששים שנה ומעלה אם זכר והיה ערכך חמשה עשר שקל ולנקבה עשרה שקלים׃,Hebrew
ואם מך הוא מערכך והעמידו לפני הכהן והעריך אתו הכהן על פי אשר תשיג יד הנדר יעריכנו הכהן׃,Hebrew
ואם בהמה אשר יקריבו ממנה קרבן ליהוה כל אשר יתן ממנו ליהוה יהיה קדש׃,Hebrew
לא יחליפנו ולא ימיר אתו טוב ברע או רע בטוב ואם המר ימיר בהמה בבהמה והיה הוא ותמורתו יהיה קדש׃,Hebrew
ואם כל בהמה טמאה אשר לא יקריבו ממנה קרבן ליהוה והעמיד את הבהמה לפני הכהן׃,Hebrew
והעריך הכהן אתה בין טוב ובין רע כערכך הכהן כן יהיה׃,Hebrew
ואם גאל יגאלנה ויסף חמישתו על ערכך׃,Hebrew
ואיש כי יקדש את ביתו קדש ליהוה והעריכו הכהן בין טוב ובין רע כאשר יעריך אתו הכהן כן יקום׃,Hebrew
ואם המקדיש יגאל את ביתו ויסף חמישית כסף ערכך עליו והיה לו׃,Hebrew
ואם משדה אחזתו יקדיש איש ליהוה והיה ערכך לפי זרעו זרע חמר שערים בחמשים שקל כסף׃,Hebrew
אם משנת היבל יקדיש שדהו כערכך יקום׃,Hebrew
ואם אחר היבל יקדיש שדהו וחשב לו הכהן את הכסף על פי השנים הנותרת עד שנת היבל ונגרע מערכך׃,Hebrew
ואם גאל יגאל את השדה המקדיש אתו ויסף חמשית כסף ערכך עליו וקם לו׃,Hebrew
ואם לא יגאל את השדה ואם מכר את השדה לאיש אחר לא יגאל עוד׃,Hebrew
והיה השדה בצאתו ביבל קדש ליהוה כשדה החרם לכהן תהיה אחזתו׃,Hebrew
ואם את שדה מקנתו אשר לא משדה אחזתו יקדיש ליהוה׃,Hebrew
וחשב לו הכהן את מכסת הערכך עד שנת היבל ונתן את הערכך ביום ההוא קדש ליהוה׃,Hebrew
בשנת היובל ישוב השדה לאשר קנהו מאתו לאשר לו אחזת הארץ׃,Hebrew
וכל ערכך יהיה בשקל הקדש עשרים גרה יהיה השקל׃,Hebrew
אך בכור אשר יבכר ליהוה בבהמה לא יקדיש איש אתו אם שור אם שה ליהוה הוא׃,Hebrew
ואם בבהמה הטמאה ופדה בערכך ויסף חמשתו עליו ואם לא יגאל ונמכר בערכך׃,Hebrew
אך כל חרם אשר יחרם איש ליהוה מכל אשר לו מאדם ובהמה ומשדה אחזתו לא ימכר ולא יגאל כל חרם קדש קדשים הוא ליהוה׃,Hebrew
כל חרם אשר יחרם מן האדם לא יפדה מות יומת׃,Hebrew
וכל מעשר הארץ מזרע הארץ מפרי העץ ליהוה הוא קדש ליהוה׃,Hebrew
ואם גאל יגאל איש ממעשרו חמשיתו יסף עליו׃,Hebrew
וכל מעשר בקר וצאן כל אשר יעבר תחת השבט העשירי יהיה קדש ליהוה׃,Hebrew
לא יבקר בין טוב לרע ולא ימירנו ואם המר ימירנו והיה הוא ותמורתו יהיה קדש לא יגאל׃,Hebrew
אלה המצות אשר צוה יהוה את משה אל בני ישראל בהר סיני׃,Hebrew
וידבר יהוה אל משה במדבר סיני באהל מועד באחד לחדש השני בשנה השנית לצאתם מארץ מצרים לאמר׃,Hebrew
שאו את ראש כל עדת בני ישראל למשפחתם לבית אבתם במספר שמות כל זכר לגלגלתם׃,Hebrew
מבן עשרים שנה ומעלה כל יצא צבא בישראל תפקדו אתם לצבאתם אתה ואהרן׃,Hebrew
ואתכם יהיו איש איש למטה איש ראש לבית אבתיו הוא׃,Hebrew
ואלה שמות האנשים אשר יעמדו אתכם לראובן אליצור בן שדיאור׃,Hebrew
לשמעון שלמיאל בן צורישדי׃,Hebrew
ליהודה נחשון בן עמינדב׃,Hebrew
ליששכר נתנאל בן צוער׃,Hebrew
לזבולן אליאב בן חלן׃,Hebrew
לבני יוסף לאפרים אלישמע בן עמיהוד למנשה גמליאל בן פדהצור׃,Hebrew
לבנימן אבידן בן גדעני׃,Hebrew
לדן אחיעזר בן עמישדי׃,Hebrew
לאשר פגעיאל בן עכרן׃,Hebrew
לגד אליסף בן דעואל׃,Hebrew
לנפתלי אחירע בן עינן׃,Hebrew
אלה קריאי העדה נשיאי מטות אבותם ראשי אלפי ישראל הם׃,Hebrew
ויקח משה ואהרן את האנשים האלה אשר נקבו בשמות׃,Hebrew
ואת כל העדה הקהילו באחד לחדש השני ויתילדו על משפחתם לבית אבתם במספר שמות מבן עשרים שנה ומעלה לגלגלתם׃,Hebrew
כאשר צוה יהוה את משה ויפקדם במדבר סיני׃,Hebrew
ויהיו בני ראובן בכר ישראל תולדתם למשפחתם לבית אבתם במספר שמות לגלגלתם כל זכר מבן עשרים שנה ומעלה כל יצא צבא׃,Hebrew
פקדיהם למטה ראובן ששה וארבעים אלף וחמש מאות׃,Hebrew
לבני שמעון תולדתם למשפחתם לבית אבתם פקדיו במספר שמות לגלגלתם כל זכר מבן עשרים שנה ומעלה כל יצא צבא׃,Hebrew
פקדיהם למטה שמעון תשעה וחמשים אלף ושלש מאות׃,Hebrew
לבני גד תולדתם למשפחתם לבית אבתם במספר שמות מבן עשרים שנה ומעלה כל יצא צבא׃,Hebrew
פקדיהם למטה גד חמשה וארבעים אלף ושש מאות וחמשים׃,Hebrew
לבני יהודה תולדתם למשפחתם לבית אבתם במספר שמת מבן עשרים שנה ומעלה כל יצא צבא׃,Hebrew
פקדיהם למטה יהודה ארבעה ושבעים אלף ושש מאות׃,Hebrew
לבני יששכר תולדתם למשפחתם לבית אבתם במספר שמת מבן עשרים שנה ומעלה כל יצא צבא׃,Hebrew
פקדיהם למטה יששכר ארבעה וחמשים אלף וארבע מאות׃,Hebrew
לבני זבולן תולדתם למשפחתם לבית אבתם במספר שמת מבן עשרים שנה ומעלה כל יצא צבא׃,Hebrew
פקדיהם למטה זבולן שבעה וחמשים אלף וארבע מאות׃,Hebrew
לבני יוסף לבני אפרים תולדתם למשפחתם לבית אבתם במספר שמת מבן עשרים שנה ומעלה כל יצא צבא׃,Hebrew
פקדיהם למטה אפרים ארבעים אלף וחמש מאות׃,Hebrew
לבני מנשה תולדתם למשפחתם לבית אבתם במספר שמות מבן עשרים שנה ומעלה כל יצא צבא׃,Hebrew
פקדיהם למטה מנשה שנים ושלשים אלף ומאתים׃,Hebrew
לבני בנימן תולדתם למשפחתם לבית אבתם במספר שמת מבן עשרים שנה ומעלה כל יצא צבא׃,Hebrew
פקדיהם למטה בנימן חמשה ושלשים אלף וארבע מאות׃,Hebrew
לבני דן תולדתם למשפחתם לבית אבתם במספר שמת מבן עשרים שנה ומעלה כל יצא צבא׃,Hebrew
פקדיהם למטה דן שנים וששים אלף ושבע מאות׃,Hebrew
לבני אשר תולדתם למשפחתם לבית אבתם במספר שמת מבן עשרים שנה ומעלה כל יצא צבא׃,Hebrew
פקדיהם למטה אשר אחד וארבעים אלף וחמש מאות׃,Hebrew
בני נפתלי תולדתם למשפחתם לבית אבתם במספר שמת מבן עשרים שנה ומעלה כל יצא צבא׃,Hebrew
פקדיהם למטה נפתלי שלשה וחמשים אלף וארבע מאות׃,Hebrew
אלה הפקדים אשר פקד משה ואהרן ונשיאי ישראל שנים עשר איש איש אחד לבית אבתיו היו׃,Hebrew
ויהיו כל פקודי בני ישראל לבית אבתם מבן עשרים שנה ומעלה כל יצא צבא בישראל׃,Hebrew
ויהיו כל הפקדים שש מאות אלף ושלשת אלפים וחמש מאות וחמשים׃,Hebrew
והלוים למטה אבתם לא התפקדו בתוכם׃,Hebrew
וידבר יהוה אל משה לאמר׃,Hebrew
אך את מטה לוי לא תפקד ואת ראשם לא תשא בתוך בני ישראל׃,Hebrew
ואתה הפקד את הלוים על משכן העדת ועל כל כליו ועל כל אשר לו המה ישאו את המשכן ואת כל כליו והם ישרתהו וסביב למשכן יחנו׃,Hebrew
ובנסע המשכן יורידו אתו הלוים ובחנת המשכן יקימו אתו הלוים והזר הקרב יומת׃,Hebrew
וחנו בני ישראל איש על מחנהו ואיש על דגלו לצבאתם׃,Hebrew
והלוים יחנו סביב למשכן העדת ולא יהיה קצף על עדת בני ישראל ושמרו הלוים את משמרת משכן העדות׃,Hebrew
ויעשו בני ישראל ככל אשר צוה יהוה את משה כן עשו׃,Hebrew
וידבר יהוה אל משה ואל אהרן לאמר׃,Hebrew
איש על דגלו באתת לבית אבתם יחנו בני ישראל מנגד סביב לאהל מועד יחנו׃,Hebrew
והחנים קדמה מזרחה דגל מחנה יהודה לצבאתם ונשיא לבני יהודה נחשון בן עמינדב׃,Hebrew
וצבאו ופקדיהם ארבעה ושבעים אלף ושש מאות׃,Hebrew
והחנים עליו מטה יששכר ונשיא לבני יששכר נתנאל בן צוער׃,Hebrew
וצבאו ופקדיו ארבעה וחמשים אלף וארבע מאות׃,Hebrew
מטה זבולן ונשיא לבני זבולן אליאב בן חלן׃,Hebrew
וצבאו ופקדיו שבעה וחמשים אלף וארבע מאות׃,Hebrew
כל הפקדים למחנה יהודה מאת אלף ושמנים אלף וששת אלפים וארבע מאות לצבאתם ראשנה יסעו׃,Hebrew
דגל מחנה ראובן תימנה לצבאתם ונשיא לבני ראובן אליצור בן שדיאור׃,Hebrew
וצבאו ופקדיו ששה וארבעים אלף וחמש מאות׃,Hebrew
והחונם עליו מטה שמעון ונשיא לבני שמעון שלמיאל בן צורי שדי׃,Hebrew
וצבאו ופקדיהם תשעה וחמשים אלף ושלש מאות׃,Hebrew
ומטה גד ונשיא לבני גד אליסף בן דעואל׃,Hebrew
וצבאו ופקדיהם חמשה וארבעים אלף ושש מאות וחמשים׃,Hebrew
כל הפקדים למחנה ראובן מאת אלף ואחד וחמשים אלף וארבע מאות וחמשים לצבאתם ושנים יסעו׃,Hebrew
ונסע אהל מועד מחנה הלוים בתוך המחנת כאשר יחנו כן יסעו איש על ידו לדגליהם׃,Hebrew
דגל מחנה אפרים לצבאתם ימה ונשיא לבני אפרים אלישמע בן עמיהוד׃,Hebrew
וצבאו ופקדיהם ארבעים אלף וחמש מאות׃,Hebrew
ועליו מטה מנשה ונשיא לבני מנשה גמליאל בן פדהצור׃,Hebrew
וצבאו ופקדיהם שנים ושלשים אלף ומאתים׃,Hebrew
ומטה בנימן ונשיא לבני בנימן אבידן בן גדעני׃,Hebrew
וצבאו ופקדיהם חמשה ושלשים אלף וארבע מאות׃,Hebrew
כל הפקדים למחנה אפרים מאת אלף ושמנת אלפים ומאה לצבאתם ושלשים יסעו׃,Hebrew
דגל מחנה דן צפנה לצבאתם ונשיא לבני דן אחיעזר בן עמישדי׃,Hebrew
וצבאו ופקדיהם שנים וששים אלף ושבע מאות׃,Hebrew
והחנים עליו מטה אשר ונשיא לבני אשר פגעיאל בן עכרן׃,Hebrew
וצבאו ופקדיהם אחד וארבעים אלף וחמש מאות׃,Hebrew
ומטה נפתלי ונשיא לבני נפתלי אחירע בן עינן׃,Hebrew
וצבאו ופקדיהם שלשה וחמשים אלף וארבע מאות׃,Hebrew
כל הפקדים למחנה דן מאת אלף ושבעה וחמשים אלף ושש מאות לאחרנה יסעו לדגליהם׃,Hebrew
אלה פקודי בני ישראל לבית אבתם כל פקודי המחנת לצבאתם שש מאות אלף ושלשת אלפים וחמש מאות וחמשים׃,Hebrew
והלוים לא התפקדו בתוך בני ישראל כאשר צוה יהוה את משה׃,Hebrew
ויעשו בני ישראל ככל אשר צוה יהוה את משה כן חנו לדגליהם וכן נסעו איש למשפחתיו על בית אבתיו׃,Hebrew
ואלה תולדת אהרן ומשה ביום דבר יהוה את משה בהר סיני׃,Hebrew
ואלה שמות בני אהרן הבכור נדב ואביהוא אלעזר ואיתמר׃,Hebrew
אלה שמות בני אהרן הכהנים המשחים אשר מלא ידם לכהן׃,Hebrew
וימת נדב ואביהוא לפני יהוה בהקרבם אש זרה לפני יהוה במדבר סיני ובנים לא היו להם ויכהן אלעזר ואיתמר על פני אהרן אביהם׃,Hebrew
וידבר יהוה אל משה לאמר׃,Hebrew
הקרב את מטה לוי והעמדת אתו לפני אהרן הכהן ושרתו אתו׃,Hebrew
ושמרו את משמרתו ואת משמרת כל העדה לפני אהל מועד לעבד את עבדת המשכן׃,Hebrew
ושמרו את כל כלי אהל מועד ואת משמרת בני ישראל לעבד את עבדת המשכן׃,Hebrew
ונתתה את הלוים לאהרן ולבניו נתונם נתונם המה לו מאת בני ישראל׃,Hebrew
ואת אהרן ואת בניו תפקד ושמרו את כהנתם והזר הקרב יומת׃,Hebrew
וידבר יהוה אל משה לאמר׃,Hebrew
ואני הנה לקחתי את הלוים מתוך בני ישראל תחת כל בכור פטר רחם מבני ישראל והיו לי הלוים׃,Hebrew
כי לי כל בכור ביום הכתי כל בכור בארץ מצרים הקדשתי לי כל בכור בישראל מאדם עד בהמה לי יהיו אני יהוה׃,Hebrew
וידבר יהוה אל משה במדבר סיני לאמר׃,Hebrew
פקד את בני לוי לבית אבתם למשפחתם כל זכר מבן חדש ומעלה תפקדם׃,Hebrew
ויפקד אתם משה על פי יהוה כאשר צוה׃,Hebrew
ויהיו אלה בני לוי בשמתם גרשון וקהת ומררי׃,Hebrew
ואלה שמות בני גרשון למשפחתם לבני ושמעי׃,Hebrew
ובני קהת למשפחתם עמרם ויצהר חברון ועזיאל׃,Hebrew
ובני מררי למשפחתם מחלי ומושי אלה הם משפחת הלוי לבית אבתם׃,Hebrew
לגרשון משפחת הלבני ומשפחת השמעי אלה הם משפחת הגרשני׃,Hebrew
פקדיהם במספר כל זכר מבן חדש ומעלה פקדיהם שבעת אלפים וחמש מאות׃,Hebrew
משפחת הגרשני אחרי המשכן יחנו ימה׃,Hebrew
ונשיא בית אב לגרשני אליסף בן לאל׃,Hebrew
ומשמרת בני גרשון באהל מועד המשכן והאהל מכסהו ומסך פתח אהל מועד׃,Hebrew
וקלעי החצר ואת מסך פתח החצר אשר על המשכן ועל המזבח סביב ואת מיתריו לכל עבדתו׃,Hebrew
ולקהת משפחת העמרמי ומשפחת היצהרי ומשפחת החברני ומשפחת העזיאלי אלה הם משפחת הקהתי׃,Hebrew
במספר כל זכר מבן חדש ומעלה שמנת אלפים ושש מאות שמרי משמרת הקדש׃,Hebrew
משפחת בני קהת יחנו על ירך המשכן תימנה׃,Hebrew
ונשיא בית אב למשפחת הקהתי אליצפן בן עזיאל׃,Hebrew
ומשמרתם הארן והשלחן והמנרה והמזבחת וכלי הקדש אשר ישרתו בהם והמסך וכל עבדתו׃,Hebrew
ונשיא נשיאי הלוי אלעזר בן אהרן הכהן פקדת שמרי משמרת הקדש׃,Hebrew
למררי משפחת המחלי ומשפחת המושי אלה הם משפחת מררי׃,Hebrew
ופקדיהם במספר כל זכר מבן חדש ומעלה ששת אלפים ומאתים׃,Hebrew
ונשיא בית אב למשפחת מררי צוריאל בן אביחיל על ירך המשכן יחנו צפנה׃,Hebrew
ופקדת משמרת בני מררי קרשי המשכן ובריחיו ועמדיו ואדניו וכל כליו וכל עבדתו׃,Hebrew
ועמדי החצר סביב ואדניהם ויתדתם ומיתריהם׃,Hebrew
והחנים לפני המשכן קדמה לפני אהל מועד מזרחה משה ואהרן ובניו שמרים משמרת המקדש למשמרת בני ישראל והזר הקרב יומת׃,Hebrew
כל פקודי הלוים אשר פקד משה ואהרן על פי יהוה למשפחתם כל זכר מבן חדש ומעלה שנים ועשרים אלף׃,Hebrew
ויאמר יהוה אל משה פקד כל בכר זכר לבני ישראל מבן חדש ומעלה ושא את מספר שמתם׃,Hebrew
ולקחת את הלוים לי אני יהוה תחת כל בכר בבני ישראל ואת בהמת הלוים תחת כל בכור בבהמת בני ישראל׃,Hebrew
ויפקד משה כאשר צוה יהוה אתו את כל בכר בבני ישראל׃,Hebrew
ויהי כל בכור זכר במספר שמות מבן חדש ומעלה לפקדיהם שנים ועשרים אלף שלשה ושבעים ומאתים׃,Hebrew
וידבר יהוה אל משה לאמר׃,Hebrew
קח את הלוים תחת כל בכור בבני ישראל ואת בהמת הלוים תחת בהמתם והיו לי הלוים אני יהוה׃,Hebrew
ואת פדויי השלשה והשבעים והמאתים העדפים על הלוים מבכור בני ישראל׃,Hebrew
ולקחת חמשת חמשת שקלים לגלגלת בשקל הקדש תקח עשרים גרה השקל׃,Hebrew
ונתתה הכסף לאהרן ולבניו פדויי העדפים בהם׃,Hebrew
ויקח משה את כסף הפדיום מאת העדפים על פדויי הלוים׃,Hebrew
מאת בכור בני ישראל לקח את הכסף חמשה וששים ושלש מאות ואלף בשקל הקדש׃,Hebrew
ויתן משה את כסף הפדים לאהרן ולבניו על פי יהוה כאשר צוה יהוה את משה׃,Hebrew
וידבר יהוה אל משה ואל אהרן לאמר׃,Hebrew
נשא את ראש בני קהת מתוך בני לוי למשפחתם לבית אבתם׃,Hebrew
מבן שלשים שנה ומעלה ועד בן חמשים שנה כל בא לצבא לעשות מלאכה באהל מועד׃,Hebrew
זאת עבדת בני קהת באהל מועד קדש הקדשים׃,Hebrew
ובא אהרן ובניו בנסע המחנה והורדו את פרכת המסך וכסו בה את ארן העדת׃,Hebrew
ונתנו עליו כסוי עור תחש ופרשו בגד כליל תכלת מלמעלה ושמו בדיו׃,Hebrew
ועל שלחן הפנים יפרשו בגד תכלת ונתנו עליו את הקערת ואת הכפת ואת המנקית ואת קשות הנסך ולחם התמיד עליו יהיה׃,Hebrew
ופרשו עליהם בגד תולעת שני וכסו אתו במכסה עור תחש ושמו את בדיו׃,Hebrew
ולקחו בגד תכלת וכסו את מנרת המאור ואת נרתיה ואת מלקחיה ואת מחתתיה ואת כל כלי שמנה אשר ישרתו לה בהם׃,Hebrew
ונתנו אתה ואת כל כליה אל מכסה עור תחש ונתנו על המוט׃,Hebrew
ועל מזבח הזהב יפרשו בגד תכלת וכסו אתו במכסה עור תחש ושמו את בדיו׃,Hebrew
ולקחו את כל כלי השרת אשר ישרתו בם בקדש ונתנו אל בגד תכלת וכסו אותם במכסה עור תחש ונתנו על המוט׃,Hebrew
ודשנו את המזבח ופרשו עליו בגד ארגמן׃,Hebrew
ונתנו עליו את כל כליו אשר ישרתו עליו בהם את המחתת את המזלגת ואת היעים ואת המזרקת כל כלי המזבח ופרשו עליו כסוי עור תחש ושמו בדיו׃,Hebrew
וכלה אהרן ובניו לכסת את הקדש ואת כל כלי הקדש בנסע המחנה ואחרי כן יבאו בני קהת לשאת ולא יגעו אל הקדש ומתו אלה משא בני קהת באהל מועד׃,Hebrew
ופקדת אלעזר בן אהרן הכהן שמן המאור וקטרת הסמים ומנחת התמיד ושמן המשחה פקדת כל המשכן וכל אשר בו בקדש ובכליו׃,Hebrew
וידבר יהוה אל משה ואל אהרן לאמר׃,Hebrew
אל תכריתו את שבט משפחת הקהתי מתוך הלוים׃,Hebrew
וזאת עשו להם וחיו ולא ימתו בגשתם את קדש הקדשים אהרן ובניו יבאו ושמו אותם איש איש על עבדתו ואל משאו׃,Hebrew
ולא יבאו לראות כבלע את הקדש ומתו׃,Hebrew
וידבר יהוה אל משה לאמר׃,Hebrew
נשא את ראש בני גרשון גם הם לבית אבתם למשפחתם׃,Hebrew
מבן שלשים שנה ומעלה עד בן חמשים שנה תפקד אותם כל הבא לצבא צבא לעבד עבדה באהל מועד׃,Hebrew
זאת עבדת משפחת הגרשני לעבד ולמשא׃,Hebrew
ונשאו את יריעת המשכן ואת אהל מועד מכסהו ומכסה התחש אשר עליו מלמעלה ואת מסך פתח אהל מועד׃,Hebrew
ואת קלעי החצר ואת מסך פתח שער החצר אשר על המשכן ועל המזבח סביב ואת מיתריהם ואת כל כלי עבדתם ואת כל אשר יעשה להם ועבדו׃,Hebrew
על פי אהרן ובניו תהיה כל עבדת בני הגרשני לכל משאם ולכל עבדתם ופקדתם עלהם במשמרת את כל משאם׃,Hebrew
זאת עבדת משפחת בני הגרשני באהל מועד ומשמרתם ביד איתמר בן אהרן הכהן׃,Hebrew
בני מררי למשפחתם לבית אבתם תפקד אתם׃,Hebrew
מבן שלשים שנה ומעלה ועד בן חמשים שנה תפקדם כל הבא לצבא לעבד את עבדת אהל מועד׃,Hebrew
וזאת משמרת משאם לכל עבדתם באהל מועד קרשי המשכן ובריחיו ועמודיו ואדניו׃,Hebrew
ועמודי החצר סביב ואדניהם ויתדתם ומיתריהם לכל כליהם ולכל עבדתם ובשמת תפקדו את כלי משמרת משאם׃,Hebrew
זאת עבדת משפחת בני מררי לכל עבדתם באהל מועד ביד איתמר בן אהרן הכהן׃,Hebrew
ויפקד משה ואהרן ונשיאי העדה את בני הקהתי למשפחתם ולבית אבתם׃,Hebrew
מבן שלשים שנה ומעלה ועד בן חמשים שנה כל הבא לצבא לעבדה באהל מועד׃,Hebrew
ויהיו פקדיהם למשפחתם אלפים שבע מאות וחמשים׃,Hebrew
אלה פקודי משפחת הקהתי כל העבד באהל מועד אשר פקד משה ואהרן על פי יהוה ביד משה׃,Hebrew
ופקודי בני גרשון למשפחותם ולבית אבתם׃,Hebrew
מבן שלשים שנה ומעלה ועד בן חמשים שנה כל הבא לצבא לעבדה באהל מועד׃,Hebrew
ויהיו פקדיהם למשפחתם לבית אבתם אלפים ושש מאות ושלשים׃,Hebrew
אלה פקודי משפחת בני גרשון כל העבד באהל מועד אשר פקד משה ואהרן על פי יהוה׃,Hebrew
ופקודי משפחת בני מררי למשפחתם לבית אבתם׃,Hebrew
מבן שלשים שנה ומעלה ועד בן חמשים שנה כל הבא לצבא לעבדה באהל מועד׃,Hebrew
ויהיו פקדיהם למשפחתם שלשת אלפים ומאתים׃,Hebrew
אלה פקודי משפחת בני מררי אשר פקד משה ואהרן על פי יהוה ביד משה׃,Hebrew
כל הפקדים אשר פקד משה ואהרן ונשיאי ישראל את הלוים למשפחתם ולבית אבתם׃,Hebrew
מבן שלשים שנה ומעלה ועד בן חמשים שנה כל הבא לעבד עבדת עבדה ועבדת משא באהל מועד׃,Hebrew
ויהיו פקדיהם שמנת אלפים וחמש מאות ושמנים׃,Hebrew
על פי יהוה פקד אותם ביד משה איש איש על עבדתו ועל משאו ופקדיו אשר צוה יהוה את משה׃,Hebrew
וידבר יהוה אל משה לאמר׃,Hebrew
צו את בני ישראל וישלחו מן המחנה כל צרוע וכל זב וכל טמא לנפש׃,Hebrew
מזכר עד נקבה תשלחו אל מחוץ למחנה תשלחום ולא יטמאו את מחניהם אשר אני שכן בתוכם׃,Hebrew
ויעשו כן בני ישראל וישלחו אותם אל מחוץ למחנה כאשר דבר יהוה אל משה כן עשו בני ישראל׃,Hebrew
וידבר יהוה אל משה לאמר׃,Hebrew
דבר אל בני ישראל איש או אשה כי יעשו מכל חטאת האדם למעל מעל ביהוה ואשמה הנפש ההוא׃,Hebrew
והתודו את חטאתם אשר עשו והשיב את אשמו בראשו וחמישתו יסף עליו ונתן לאשר אשם לו׃,Hebrew
ואם אין לאיש גאל להשיב האשם אליו האשם המושב ליהוה לכהן מלבד איל הכפרים אשר יכפר בו עליו׃,Hebrew
וכל תרומה לכל קדשי בני ישראל אשר יקריבו לכהן לו יהיה׃,Hebrew
ואיש את קדשיו לו יהיו איש אשר יתן לכהן לו יהיה׃,Hebrew
וידבר יהוה אל משה לאמר׃,Hebrew
דבר אל בני ישראל ואמרת אלהם איש איש כי תשטה אשתו ומעלה בו מעל׃,Hebrew
ושכב איש אתה שכבת זרע ונעלם מעיני אישה ונסתרה והיא נטמאה ועד אין בה והוא לא נתפשה׃,Hebrew
ועבר עליו רוח קנאה וקנא את אשתו והוא נטמאה או עבר עליו רוח קנאה וקנא את אשתו והיא לא נטמאה׃,Hebrew
והביא האיש את אשתו אל הכהן והביא את קרבנה עליה עשירת האיפה קמח שערים לא יצק עליו שמן ולא יתן עליו לבנה כי מנחת קנאת הוא מנחת זכרון מזכרת עון׃,Hebrew
והקריב אתה הכהן והעמדה לפני יהוה׃,Hebrew
ולקח הכהן מים קדשים בכלי חרש ומן העפר אשר יהיה בקרקע המשכן יקח הכהן ונתן אל המים׃,Hebrew
והעמיד הכהן את האשה לפני יהוה ופרע את ראש האשה ונתן על כפיה את מנחת הזכרון מנחת קנאת הוא וביד הכהן יהיו מי המרים המאררים׃,Hebrew
והשביע אתה הכהן ואמר אל האשה אם לא שכב איש אתך ואם לא שטית טמאה תחת אישך הנקי ממי המרים המאררים האלה׃,Hebrew
ואת כי שטית תחת אישך וכי נטמאת ויתן איש בך את שכבתו מבלעדי אישך׃,Hebrew
והשביע הכהן את האשה בשבעת האלה ואמר הכהן לאשה יתן יהוה אותך לאלה ולשבעה בתוך עמך בתת יהוה את ירכך נפלת ואת בטנך צבה׃,Hebrew
ובאו המים המאררים האלה במעיך לצבות בטן ולנפל ירך ואמרה האשה אמן אמן׃,Hebrew
וכתב את האלת האלה הכהן בספר ומחה אל מי המרים׃,Hebrew
והשקה את האשה את מי המרים המאררים ובאו בה המים המאררים למרים׃,Hebrew
ולקח הכהן מיד האשה את מנחת הקנאת והניף את המנחה לפני יהוה והקריב אתה אל המזבח׃,Hebrew
וקמץ הכהן מן המנחה את אזכרתה והקטיר המזבחה ואחר ישקה את האשה את המים׃,Hebrew
והשקה את המים והיתה אם נטמאה ותמעל מעל באישה ובאו בה המים המאררים למרים וצבתה בטנה ונפלה ירכה והיתה האשה לאלה בקרב עמה׃,Hebrew
ואם לא נטמאה האשה וטהרה הוא ונקתה ונזרעה זרע׃,Hebrew
זאת תורת הקנאת אשר תשטה אשה תחת אישה ונטמאה׃,Hebrew
או איש אשר תעבר עליו רוח קנאה וקנא את אשתו והעמיד את האשה לפני יהוה ועשה לה הכהן את כל התורה הזאת׃,Hebrew
ונקה האיש מעון והאשה ההוא תשא את עונה׃,Hebrew
וידבר יהוה אל משה לאמר׃,Hebrew
דבר אל בני ישראל ואמרת אלהם איש או אשה כי יפלא לנדר נדר נזיר להזיר ליהוה׃,Hebrew
מיין ושכר יזיר חמץ יין וחמץ שכר לא ישתה וכל משרת ענבים לא ישתה וענבים לחים ויבשים לא יאכל׃,Hebrew
כל ימי נזרו מכל אשר יעשה מגפן היין מחרצנים ועד זג לא יאכל׃,Hebrew
כל ימי נדר נזרו תער לא יעבר על ראשו עד מלאת הימם אשר יזיר ליהוה קדש יהיה גדל פרע שער ראשו׃,Hebrew
כל ימי הזירו ליהוה על נפש מת לא יבא׃,Hebrew
לאביו ולאמו לאחיו ולאחתו לא יטמא להם במתם כי נזר אלהיו על ראשו׃,Hebrew
כל ימי נזרו קדש הוא ליהוה׃,Hebrew
וכי ימות מת עליו בפתע פתאם וטמא ראש נזרו וגלח ראשו ביום טהרתו ביום השביעי יגלחנו׃,Hebrew
וביום השמיני יבא שתי תרים או שני בני יונה אל הכהן אל פתח אהל מועד׃,Hebrew
ועשה הכהן אחד לחטאת ואחד לעלה וכפר עליו מאשר חטא על הנפש וקדש את ראשו ביום ההוא׃,Hebrew
והזיר ליהוה את ימי נזרו והביא כבש בן שנתו לאשם והימים הראשנים יפלו כי טמא נזרו׃,Hebrew
וזאת תורת הנזיר ביום מלאת ימי נזרו יביא אתו אל פתח אהל מועד׃,Hebrew
והקריב את קרבנו ליהוה כבש בן שנתו תמים אחד לעלה וכבשה אחת בת שנתה תמימה לחטאת ואיל אחד תמים לשלמים׃,Hebrew
וסל מצות סלת חלת בלולת בשמן ורקיקי מצות משחים בשמן ומנחתם ונסכיהם׃,Hebrew
והקריב הכהן לפני יהוה ועשה את חטאתו ואת עלתו׃,Hebrew
ואת האיל יעשה זבח שלמים ליהוה על סל המצות ועשה הכהן את מנחתו ואת נסכו׃,Hebrew
וגלח הנזיר פתח אהל מועד את ראש נזרו ולקח את שער ראש נזרו ונתן על האש אשר תחת זבח השלמים׃,Hebrew
ולקח הכהן את הזרע בשלה מן האיל וחלת מצה אחת מן הסל ורקיק מצה אחד ונתן על כפי הנזיר אחר התגלחו את נזרו׃,Hebrew
והניף אותם הכהן תנופה לפני יהוה קדש הוא לכהן על חזה התנופה ועל שוק התרומה ואחר ישתה הנזיר יין׃,Hebrew
זאת תורת הנזיר אשר ידר קרבנו ליהוה על נזרו מלבד אשר תשיג ידו כפי נדרו אשר ידר כן יעשה על תורת נזרו׃,Hebrew
וידבר יהוה אל משה לאמר׃,Hebrew
דבר אל אהרן ואל בניו לאמר כה תברכו את בני ישראל אמור להם׃,Hebrew
יברכך יהוה וישמרך׃,Hebrew
יאר יהוה פניו אליך ויחנך׃,Hebrew
ישא יהוה פניו אליך וישם לך שלום׃,Hebrew
ושמו את שמי על בני ישראל ואני אברכם׃,Hebrew
ויהי ביום כלות משה להקים את המשכן וימשח אתו ויקדש אתו ואת כל כליו ואת המזבח ואת כל כליו וימשחם ויקדש אתם׃,Hebrew
ויקריבו נשיאי ישראל ראשי בית אבתם הם נשיאי המטת הם העמדים על הפקדים׃,Hebrew
ויביאו את קרבנם לפני יהוה שש עגלת צב ושני עשר בקר עגלה על שני הנשאים ושור לאחד ויקריבו אותם לפני המשכן׃,Hebrew
ויאמר יהוה אל משה לאמר׃,Hebrew
קח מאתם והיו לעבד את עבדת אהל מועד ונתתה אותם אל הלוים איש כפי עבדתו׃,Hebrew
ויקח משה את העגלת ואת הבקר ויתן אותם אל הלוים׃,Hebrew
את שתי העגלת ואת ארבעת הבקר נתן לבני גרשון כפי עבדתם׃,Hebrew
ואת ארבע העגלת ואת שמנת הבקר נתן לבני מררי כפי עבדתם ביד איתמר בן אהרן הכהן׃,Hebrew
ולבני קהת לא נתן כי עבדת הקדש עלהם בכתף ישאו׃,Hebrew
ויקריבו הנשאים את חנכת המזבח ביום המשח אתו ויקריבו הנשיאם את קרבנם לפני המזבח׃,Hebrew
ויאמר יהוה אל משה נשיא אחד ליום נשיא אחד ליום יקריבו את קרבנם לחנכת המזבח׃,Hebrew
ויהי המקריב ביום הראשון את קרבנו נחשון בן עמינדב למטה יהודה׃,Hebrew
וקרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתודים חמשה כבשים בני שנה חמשה זה קרבן נחשון בן עמינדב׃,Hebrew
ביום השני הקריב נתנאל בן צוער נשיא יששכר׃,Hebrew
הקרב את קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתודים חמשה כבשים בני שנה חמשה זה קרבן נתנאל בן צוער׃,Hebrew
ביום השלישי נשיא לבני זבולן אליאב בן חלן׃,Hebrew
קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אליאב בן חלן׃,Hebrew
ביום הרביעי נשיא לבני ראובן אליצור בן שדיאור׃,Hebrew
קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אליצור בן שדיאור׃,Hebrew
ביום החמישי נשיא לבני שמעון שלמיאל בן צורישדי׃,Hebrew
קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתדים חמשה כבשים בני שנה חמשה זה קרבן שלמיאל בן צורישדי׃,Hebrew
ביום הששי נשיא לבני גד אליסף בן דעואל׃,Hebrew
קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אליסף בן דעואל׃,Hebrew
ביום השביעי נשיא לבני אפרים אלישמע בן עמיהוד׃,Hebrew
קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אלישמע בן עמיהוד׃,Hebrew
ביום השמיני נשיא לבני מנשה גמליאל בן פדהצור׃,Hebrew
קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתדים חמשה כבשים בני שנה חמשה זה קרבן גמליאל בן פדהצור׃,Hebrew
ביום התשיעי נשיא לבני בנימן אבידן בן גדעני׃,Hebrew
קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אבידן בן גדעני׃,Hebrew
ביום העשירי נשיא לבני דן אחיעזר בן עמישדי׃,Hebrew
קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אחיעזר בן עמישדי׃,Hebrew
ביום עשתי עשר יום נשיא לבני אשר פגעיאל בן עכרן׃,Hebrew
קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתדים חמשה כבשים בני שנה חמשה זה קרבן פגעיאל בן עכרן׃,Hebrew
ביום שנים עשר יום נשיא לבני נפתלי אחירע בן עינן׃,Hebrew
קרבנו קערת כסף אחת שלשים ומאה משקלה מזרק אחד כסף שבעים שקל בשקל הקדש שניהם מלאים סלת בלולה בשמן למנחה׃,Hebrew
כף אחת עשרה זהב מלאה קטרת׃,Hebrew
פר אחד בן בקר איל אחד כבש אחד בן שנתו לעלה׃,Hebrew
שעיר עזים אחד לחטאת׃,Hebrew
ולזבח השלמים בקר שנים אילם חמשה עתדים חמשה כבשים בני שנה חמשה זה קרבן אחירע בן עינן׃,Hebrew
זאת חנכת המזבח ביום המשח אתו מאת נשיאי ישראל קערת כסף שתים עשרה מזרקי כסף שנים עשר כפות זהב שתים עשרה׃,Hebrew
שלשים ומאה הקערה האחת כסף ושבעים המזרק האחד כל כסף הכלים אלפים וארבע מאות בשקל הקדש׃,Hebrew
כפות זהב שתים עשרה מלאת קטרת עשרה עשרה הכף בשקל הקדש כל זהב הכפות עשרים ומאה׃,Hebrew
כל הבקר לעלה שנים עשר פרים אילם שנים עשר כבשים בני שנה שנים עשר ומנחתם ושעירי עזים שנים עשר לחטאת׃,Hebrew
וכל בקר זבח השלמים עשרים וארבעה פרים אילם ששים עתדים ששים כבשים בני שנה ששים זאת חנכת המזבח אחרי המשח אתו׃,Hebrew
ובבא משה אל אהל מועד לדבר אתו וישמע את הקול מדבר אליו מעל הכפרת אשר על ארן העדת מבין שני הכרבים וידבר אליו׃,Hebrew
וידבר יהוה אל משה לאמר׃,Hebrew
דבר אל אהרן ואמרת אליו בהעלתך את הנרת אל מול פני המנורה יאירו שבעת הנרות׃,Hebrew
ויעש כן אהרן אל מול פני המנורה העלה נרתיה כאשר צוה יהוה את משה׃,Hebrew
וזה מעשה המנרה מקשה זהב עד ירכה עד פרחה מקשה הוא כמראה אשר הראה יהוה את משה כן עשה את המנרה׃,Hebrew
וידבר יהוה אל משה לאמר׃,Hebrew
קח את הלוים מתוך בני ישראל וטהרת אתם׃,Hebrew
וכה תעשה להם לטהרם הזה עליהם מי חטאת והעבירו תער על כל בשרם וכבסו בגדיהם והטהרו׃,Hebrew
ולקחו פר בן בקר ומנחתו סלת בלולה בשמן ופר שני בן בקר תקח לחטאת׃,Hebrew
והקרבת את הלוים לפני אהל מועד והקהלת את כל עדת בני ישראל׃,Hebrew
והקרבת את הלוים לפני יהוה וסמכו בני ישראל את ידיהם על הלוים׃,Hebrew
והניף אהרן את הלוים תנופה לפני יהוה מאת בני ישראל והיו לעבד את עבדת יהוה׃,Hebrew
והלוים יסמכו את ידיהם על ראש הפרים ועשה את האחד חטאת ואת האחד עלה ליהוה לכפר על הלוים׃,Hebrew
והעמדת את הלוים לפני אהרן ולפני בניו והנפת אתם תנופה ליהוה׃,Hebrew
והבדלת את הלוים מתוך בני ישראל והיו לי הלוים׃,Hebrew
ואחרי כן יבאו הלוים לעבד את אהל מועד וטהרת אתם והנפת אתם תנופה׃,Hebrew
כי נתנים נתנים המה לי מתוך בני ישראל תחת פטרת כל רחם בכור כל מבני ישראל לקחתי אתם לי׃,Hebrew
כי לי כל בכור בבני ישראל באדם ובבהמה ביום הכתי כל בכור בארץ מצרים הקדשתי אתם לי׃,Hebrew
ואקח את הלוים תחת כל בכור בבני ישראל׃,Hebrew
ואתנה את הלוים נתנים לאהרן ולבניו מתוך בני ישראל לעבד את עבדת בני ישראל באהל מועד ולכפר על בני ישראל ולא יהיה בבני ישראל נגף בגשת בני ישראל אל הקדש׃,Hebrew
ויעש משה ואהרן וכל עדת בני ישראל ללוים ככל אשר צוה יהוה את משה ללוים כן עשו להם בני ישראל׃,Hebrew
ויתחטאו הלוים ויכבסו בגדיהם וינף אהרן אתם תנופה לפני יהוה ויכפר עליהם אהרן לטהרם׃,Hebrew
ואחרי כן באו הלוים לעבד את עבדתם באהל מועד לפני אהרן ולפני בניו כאשר צוה יהוה את משה על הלוים כן עשו להם׃,Hebrew
וידבר יהוה אל משה לאמר׃,Hebrew
זאת אשר ללוים מבן חמש ועשרים שנה ומעלה יבוא לצבא צבא בעבדת אהל מועד׃,Hebrew
ומבן חמשים שנה ישוב מצבא העבדה ולא יעבד עוד׃,Hebrew
ושרת את אחיו באהל מועד לשמר משמרת ועבדה לא יעבד ככה תעשה ללוים במשמרתם׃,Hebrew
וידבר יהוה אל משה במדבר סיני בשנה השנית לצאתם מארץ מצרים בחדש הראשון לאמר׃,Hebrew
ויעשו בני ישראל את הפסח במועדו׃,Hebrew
בארבעה עשר יום בחדש הזה בין הערבים תעשו אתו במועדו ככל חקתיו וככל משפטיו תעשו אתו׃,Hebrew
וידבר משה אל בני ישראל לעשת הפסח׃,Hebrew
ויעשו את הפסח בראשון בארבעה עשר יום לחדש בין הערבים במדבר סיני ככל אשר צוה יהוה את משה כן עשו בני ישראל׃,Hebrew
ויהי אנשים אשר היו טמאים לנפש אדם ולא יכלו לעשת הפסח ביום ההוא ויקרבו לפני משה ולפני אהרן ביום ההוא׃,Hebrew
ויאמרו האנשים ההמה אליו אנחנו טמאים לנפש אדם למה נגרע לבלתי הקרב את קרבן יהוה במעדו בתוך בני ישראל׃,Hebrew
ויאמר אלהם משה עמדו ואשמעה מה יצוה יהוה לכם׃,Hebrew
וידבר יהוה אל משה לאמר׃,Hebrew
דבר אל בני ישראל לאמר איש איש כי יהיה טמא לנפש או בדרך רחקה לכם או לדרתיכם ועשה פסח ליהוה׃,Hebrew
בחדש השני בארבעה עשר יום בין הערבים יעשו אתו על מצות ומררים יאכלהו׃,Hebrew
לא ישאירו ממנו עד בקר ועצם לא ישברו בו ככל חקת הפסח יעשו אתו׃,Hebrew
והאיש אשר הוא טהור ובדרך לא היה וחדל לעשות הפסח ונכרתה הנפש ההוא מעמיה כי קרבן יהוה לא הקריב במעדו חטאו ישא האיש ההוא׃,Hebrew
וכי יגור אתכם גר ועשה פסח ליהוה כחקת הפסח וכמשפטו כן יעשה חקה אחת יהיה לכם ולגר ולאזרח הארץ׃,Hebrew
וביום הקים את המשכן כסה הענן את המשכן לאהל העדת ובערב יהיה על המשכן כמראה אש עד בקר׃,Hebrew
כן יהיה תמיד הענן יכסנו ומראה אש לילה׃,Hebrew
ולפי העלת הענן מעל האהל ואחרי כן יסעו בני ישראל ובמקום אשר ישכן שם הענן שם יחנו בני ישראל׃,Hebrew
על פי יהוה יסעו בני ישראל ועל פי יהוה יחנו כל ימי אשר ישכן הענן על המשכן יחנו׃,Hebrew
ובהאריך הענן על המשכן ימים רבים ושמרו בני ישראל את משמרת יהוה ולא יסעו׃,Hebrew
ויש אשר יהיה הענן ימים מספר על המשכן על פי יהוה יחנו ועל פי יהוה יסעו׃,Hebrew
ויש אשר יהיה הענן מערב עד בקר ונעלה הענן בבקר ונסעו או יומם ולילה ונעלה הענן ונסעו׃,Hebrew
או ימים או חדש או ימים בהאריך הענן על המשכן לשכן עליו יחנו בני ישראל ולא יסעו ובהעלתו יסעו׃,Hebrew
על פי יהוה יחנו ועל פי יהוה יסעו את משמרת יהוה שמרו על פי יהוה ביד משה׃,Hebrew
וידבר יהוה אל משה לאמר׃,Hebrew
עשה לך שתי חצוצרת כסף מקשה תעשה אתם והיו לך למקרא העדה ולמסע את המחנות׃,Hebrew
ותקעו בהן ונועדו אליך כל העדה אל פתח אהל מועד׃,Hebrew
ואם באחת יתקעו ונועדו אליך הנשיאים ראשי אלפי ישראל׃,Hebrew
ותקעתם תרועה ונסעו המחנות החנים קדמה׃,Hebrew
ותקעתם תרועה שנית ונסעו המחנות החנים תימנה תרועה יתקעו למסעיהם׃,Hebrew
ובהקהיל את הקהל תתקעו ולא תריעו׃,Hebrew
ובני אהרן הכהנים יתקעו בחצצרות והיו לכם לחקת עולם לדרתיכם׃,Hebrew
וכי תבאו מלחמה בארצכם על הצר הצרר אתכם והרעתם בחצצרות ונזכרתם לפני יהוה אלהיכם ונושעתם מאיביכם׃,Hebrew
וביום שמחתכם ובמועדיכם ובראשי חדשיכם ותקעתם בחצצרת על עלתיכם ועל זבחי שלמיכם והיו לכם לזכרון לפני אלהיכם אני יהוה אלהיכם׃,Hebrew
ויהי בשנה השנית בחדש השני בעשרים בחדש נעלה הענן מעל משכן העדת׃,Hebrew
ויסעו בני ישראל למסעיהם ממדבר סיני וישכן הענן במדבר פארן׃,Hebrew
ויסעו בראשנה על פי יהוה ביד משה׃,Hebrew
ויסע דגל מחנה בני יהודה בראשנה לצבאתם ועל צבאו נחשון בן עמינדב׃,Hebrew
ועל צבא מטה בני יששכר נתנאל בן צוער׃,Hebrew
ועל צבא מטה בני זבולן אליאב בן חלון׃,Hebrew
והורד המשכן ונסעו בני גרשון ובני מררי נשאי המשכן׃,Hebrew
ונסע דגל מחנה ראובן לצבאתם ועל צבאו אליצור בן שדיאור׃,Hebrew
ועל צבא מטה בני שמעון שלמיאל בן צורי שדי׃,Hebrew
ועל צבא מטה בני גד אליסף בן דעואל׃,Hebrew
ונסעו הקהתים נשאי המקדש והקימו את המשכן עד באם׃,Hebrew
ונסע דגל מחנה בני אפרים לצבאתם ועל צבאו אלישמע בן עמיהוד׃,Hebrew
ועל צבא מטה בני מנשה גמליאל בן פדהצור׃,Hebrew
ועל צבא מטה בני בנימן אבידן בן גדעוני׃,Hebrew
ונסע דגל מחנה בני דן מאסף לכל המחנת לצבאתם ועל צבאו אחיעזר בן עמישדי׃,Hebrew
ועל צבא מטה בני אשר פגעיאל בן עכרן׃,Hebrew
ועל צבא מטה בני נפתלי אחירע בן עינן׃,Hebrew
אלה מסעי בני ישראל לצבאתם ויסעו׃,Hebrew
ויאמר משה לחבב בן רעואל המדיני חתן משה נסעים אנחנו אל המקום אשר אמר יהוה אתו אתן לכם לכה אתנו והטבנו לך כי יהוה דבר טוב על ישראל׃,Hebrew
ויאמר אליו לא אלך כי אם אל ארצי ואל מולדתי אלך׃,Hebrew
ויאמר אל נא תעזב אתנו כי על כן ידעת חנתנו במדבר והיית לנו לעינים׃,Hebrew
והיה כי תלך עמנו והיה הטוב ההוא אשר ייטיב יהוה עמנו והטבנו לך׃,Hebrew
ויסעו מהר יהוה דרך שלשת ימים וארון ברית יהוה נסע לפניהם דרך שלשת ימים לתור להם מנוחה׃,Hebrew
וענן יהוה עליהם יומם בנסעם מן המחנה׃,Hebrew
ויהי בנסע הארן ויאמר משה קומה יהוה ויפצו איביך וינסו משנאיך מפניך׃,Hebrew
ובנחה יאמר שובה יהוה רבבות אלפי ישראל׃,Hebrew
ויהי העם כמתאננים רע באזני יהוה וישמע יהוה ויחר אפו ותבער בם אש יהוה ותאכל בקצה המחנה׃,Hebrew
ויצעק העם אל משה ויתפלל משה אל יהוה ותשקע האש׃,Hebrew
ויקרא שם המקום ההוא תבערה כי בערה בם אש יהוה׃,Hebrew
והאספסף אשר בקרבו התאוו תאוה וישבו ויבכו גם בני ישראל ויאמרו מי יאכלנו בשר׃,Hebrew
זכרנו את הדגה אשר נאכל במצרים חנם את הקשאים ואת האבטחים ואת החציר ואת הבצלים ואת השומים׃,Hebrew
ועתה נפשנו יבשה אין כל בלתי אל המן עינינו׃,Hebrew
והמן כזרע גד הוא ועינו כעין הבדלח׃,Hebrew
שטו העם ולקטו וטחנו ברחים או דכו במדכה ובשלו בפרור ועשו אתו עגות והיה טעמו כטעם לשד השמן׃,Hebrew
וברדת הטל על המחנה לילה ירד המן עליו׃,Hebrew
וישמע משה את העם בכה למשפחתיו איש לפתח אהלו ויחר אף יהוה מאד ובעיני משה רע׃,Hebrew
ויאמר משה אל יהוה למה הרעת לעבדך ולמה לא מצתי חן בעיניך לשום את משא כל העם הזה עלי׃,Hebrew
האנכי הריתי את כל העם הזה אם אנכי ילדתיהו כי תאמר אלי שאהו בחיקך כאשר ישא האמן את הינק על האדמה אשר נשבעת לאבתיו׃,Hebrew
מאין לי בשר לתת לכל העם הזה כי יבכו עלי לאמר תנה לנו בשר ונאכלה׃,Hebrew
לא אוכל אנכי לבדי לשאת את כל העם הזה כי כבד ממני׃,Hebrew
ואם ככה את עשה לי הרגני נא הרג אם מצאתי חן בעיניך ואל אראה ברעתי׃,Hebrew
ויאמר יהוה אל משה אספה לי שבעים איש מזקני ישראל אשר ידעת כי הם זקני העם ושטריו ולקחת אתם אל אהל מועד והתיצבו שם עמך׃,Hebrew
וירדתי ודברתי עמך שם ואצלתי מן הרוח אשר עליך ושמתי עליהם ונשאו אתך במשא העם ולא תשא אתה לבדך׃,Hebrew
ואל העם תאמר התקדשו למחר ואכלתם בשר כי בכיתם באזני יהוה לאמר מי יאכלנו בשר כי טוב לנו במצרים ונתן יהוה לכם בשר ואכלתם׃,Hebrew
לא יום אחד תאכלון ולא יומים ולא חמשה ימים ולא עשרה ימים ולא עשרים יום׃,Hebrew
עד חדש ימים עד אשר יצא מאפכם והיה לכם לזרא יען כי מאסתם את יהוה אשר בקרבכם ותבכו לפניו לאמר למה זה יצאנו ממצרים׃,Hebrew
ויאמר משה שש מאות אלף רגלי העם אשר אנכי בקרבו ואתה אמרת בשר אתן להם ואכלו חדש ימים׃,Hebrew
הצאן ובקר ישחט להם ומצא להם אם את כל דגי הים יאסף להם ומצא להם׃,Hebrew
ויאמר יהוה אל משה היד יהוה תקצר עתה תראה היקרך דברי אם לא׃,Hebrew
ויצא משה וידבר אל העם את דברי יהוה ויאסף שבעים איש מזקני העם ויעמד אתם סביבת האהל׃,Hebrew
וירד יהוה בענן וידבר אליו ויאצל מן הרוח אשר עליו ויתן על שבעים איש הזקנים ויהי כנוח עליהם הרוח ויתנבאו ולא יספו׃,Hebrew
וישארו שני אנשים במחנה שם האחד אלדד ושם השני מידד ותנח עליהם הרוח והמה בכתבים ולא יצאו האהלה ויתנבאו במחנה׃,Hebrew
וירץ הנער ויגד למשה ויאמר אלדד ומידד מתנבאים במחנה׃,Hebrew
ויען יהושע בן נון משרת משה מבחריו ויאמר אדני משה כלאם׃,Hebrew
ויאמר לו משה המקנא אתה לי ומי יתן כל עם יהוה נביאים כי יתן יהוה את רוחו עליהם׃,Hebrew
ויאסף משה אל המחנה הוא וזקני ישראל׃,Hebrew
ורוח נסע מאת יהוה ויגז שלוים מן הים ויטש על המחנה כדרך יום כה וכדרך יום כה סביבות המחנה וכאמתים על פני הארץ׃,Hebrew
ויקם העם כל היום ההוא וכל הלילה וכל יום המחרת ויאספו את השלו הממעיט אסף עשרה חמרים וישטחו להם שטוח סביבות המחנה׃,Hebrew
הבשר עודנו בין שניהם טרם יכרת ואף יהוה חרה בעם ויך יהוה בעם מכה רבה מאד׃,Hebrew
ויקרא את שם המקום ההוא קברות התאוה כי שם קברו את העם המתאוים׃,Hebrew
מקברות התאוה נסעו העם חצרות ויהיו בחצרות׃,Hebrew
ותדבר מרים ואהרן במשה על אדות האשה הכשית אשר לקח כי אשה כשית לקח׃,Hebrew
ויאמרו הרק אך במשה דבר יהוה הלא גם בנו דבר וישמע יהוה׃,Hebrew
והאיש משה ענו מאד מכל האדם אשר על פני האדמה׃,Hebrew
ויאמר יהוה פתאם אל משה ואל אהרן ואל מרים צאו שלשתכם אל אהל מועד ויצאו שלשתם׃,Hebrew
וירד יהוה בעמוד ענן ויעמד פתח האהל ויקרא אהרן ומרים ויצאו שניהם׃,Hebrew
ויאמר שמעו נא דברי אם יהיה נביאכם יהוה במראה אליו אתודע בחלום אדבר בו׃,Hebrew
לא כן עבדי משה בכל ביתי נאמן הוא׃,Hebrew
פה אל פה אדבר בו ומראה ולא בחידת ותמנת יהוה יביט ומדוע לא יראתם לדבר בעבדי במשה׃,Hebrew
ויחר אף יהוה בם וילך׃,Hebrew
והענן סר מעל האהל והנה מרים מצרעת כשלג ויפן אהרן אל מרים והנה מצרעת׃,Hebrew
ויאמר אהרן אל משה בי אדני אל נא תשת עלינו חטאת אשר נואלנו ואשר חטאנו׃,Hebrew
אל נא תהי כמת אשר בצאתו מרחם אמו ויאכל חצי בשרו׃,Hebrew
ויצעק משה אל יהוה לאמר אל נא רפא נא לה׃,Hebrew
ויאמר יהוה אל משה ואביה ירק ירק בפניה הלא תכלם שבעת ימים תסגר שבעת ימים מחוץ למחנה ואחר תאסף׃,Hebrew
ותסגר מרים מחוץ למחנה שבעת ימים והעם לא נסע עד האסף מרים׃,Hebrew
ואחר נסעו העם מחצרות ויחנו במדבר פארן׃,Hebrew
וידבר יהוה אל משה לאמר׃,Hebrew
שלח לך אנשים ויתרו את ארץ כנען אשר אני נתן לבני ישראל איש אחד איש אחד למטה אבתיו תשלחו כל נשיא בהם׃,Hebrew
וישלח אתם משה ממדבר פארן על פי יהוה כלם אנשים ראשי בני ישראל המה׃,Hebrew
ואלה שמותם למטה ראובן שמוע בן זכור׃,Hebrew
למטה שמעון שפט בן חורי׃,Hebrew
למטה יהודה כלב בן יפנה׃,Hebrew
למטה יששכר יגאל בן יוסף׃,Hebrew
למטה אפרים הושע בן נון׃,Hebrew
למטה בנימן פלטי בן רפוא׃,Hebrew
למטה זבולן גדיאל בן סודי׃,Hebrew
למטה יוסף למטה מנשה גדי בן סוסי׃,Hebrew
למטה דן עמיאל בן גמלי׃,Hebrew
למטה אשר סתור בן מיכאל׃,Hebrew
למטה נפתלי נחבי בן ופסי׃,Hebrew
למטה גד גאואל בן מכי׃,Hebrew
אלה שמות האנשים אשר שלח משה לתור את הארץ ויקרא משה להושע בן נון יהושע׃,Hebrew
וישלח אתם משה לתור את ארץ כנען ויאמר אלהם עלו זה בנגב ועליתם את ההר׃,Hebrew
וראיתם את הארץ מה הוא ואת העם הישב עליה החזק הוא הרפה המעט הוא אם רב׃,Hebrew
ומה הארץ אשר הוא ישב בה הטובה הוא אם רעה ומה הערים אשר הוא יושב בהנה הבמחנים אם במבצרים׃,Hebrew
ומה הארץ השמנה הוא אם רזה היש בה עץ אם אין והתחזקתם ולקחתם מפרי הארץ והימים ימי בכורי ענבים׃,Hebrew
ויעלו ויתרו את הארץ ממדבר צן עד רחב לבא חמת׃,Hebrew
ויעלו בנגב ויבא עד חברון ושם אחימן ששי ותלמי ילידי הענק וחברון שבע שנים נבנתה לפני צען מצרים׃,Hebrew
ויבאו עד נחל אשכל ויכרתו משם זמורה ואשכול ענבים אחד וישאהו במוט בשנים ומן הרמנים ומן התאנים׃,Hebrew
למקום ההוא קרא נחל אשכול על אדות האשכול אשר כרתו משם בני ישראל׃,Hebrew
וישבו מתור הארץ מקץ ארבעים יום׃,Hebrew
וילכו ויבאו אל משה ואל אהרן ואל כל עדת בני ישראל אל מדבר פארן קדשה וישיבו אותם דבר ואת כל העדה ויראום את פרי הארץ׃,Hebrew
ויספרו לו ויאמרו באנו אל הארץ אשר שלחתנו וגם זבת חלב ודבש הוא וזה פריה׃,Hebrew
אפס כי עז העם הישב בארץ והערים בצרות גדלת מאד וגם ילדי הענק ראינו שם׃,Hebrew
עמלק יושב בארץ הנגב והחתי והיבוסי והאמרי יושב בהר והכנעני ישב על הים ועל יד הירדן׃,Hebrew
ויהס כלב את העם אל משה ויאמר עלה נעלה וירשנו אתה כי יכול נוכל לה׃,Hebrew
והאנשים אשר עלו עמו אמרו לא נוכל לעלות אל העם כי חזק הוא ממנו׃,Hebrew
ויוציאו דבת הארץ אשר תרו אתה אל בני ישראל לאמר הארץ אשר עברנו בה לתור אתה ארץ אכלת יושביה הוא וכל העם אשר ראינו בתוכה אנשי מדות׃,Hebrew
ושם ראינו את הנפילים בני ענק מן הנפלים ונהי בעינינו כחגבים וכן היינו בעיניהם׃,Hebrew
ותשא כל העדה ויתנו את קולם ויבכו העם בלילה ההוא׃,Hebrew
וילנו על משה ועל אהרן כל בני ישראל ויאמרו אלהם כל העדה לו מתנו בארץ מצרים או במדבר הזה לו מתנו׃,Hebrew
ולמה יהוה מביא אתנו אל הארץ הזאת לנפל בחרב נשינו וטפנו יהיו לבז הלוא טוב לנו שוב מצרימה׃,Hebrew
ויאמרו איש אל אחיו נתנה ראש ונשובה מצרימה׃,Hebrew
ויפל משה ואהרן על פניהם לפני כל קהל עדת בני ישראל׃,Hebrew
ויהושע בן נון וכלב בן יפנה מן התרים את הארץ קרעו בגדיהם׃,Hebrew
ויאמרו אל כל עדת בני ישראל לאמר הארץ אשר עברנו בה לתור אתה טובה הארץ מאד מאד׃,Hebrew
אם חפץ בנו יהוה והביא אתנו אל הארץ הזאת ונתנה לנו ארץ אשר הוא זבת חלב ודבש׃,Hebrew
אך ביהוה אל תמרדו ואתם אל תיראו את עם הארץ כי לחמנו הם סר צלם מעליהם ויהוה אתנו אל תיראם׃,Hebrew
ויאמרו כל העדה לרגום אתם באבנים וכבוד יהוה נראה באהל מועד אל כל בני ישראל׃,Hebrew
ויאמר יהוה אל משה עד אנה ינאצני העם הזה ועד אנה לא יאמינו בי בכל האתות אשר עשיתי בקרבו׃,Hebrew
אכנו בדבר ואורשנו ואעשה אתך לגוי גדול ועצום ממנו׃,Hebrew
ויאמר משה אל יהוה ושמעו מצרים כי העלית בכחך את העם הזה מקרבו׃,Hebrew
ואמרו אל יושב הארץ הזאת שמעו כי אתה יהוה בקרב העם הזה אשר עין בעין נראה אתה יהוה ועננך עמד עלהם ובעמד ענן אתה הלך לפניהם יומם ובעמוד אש לילה׃,Hebrew
והמתה את העם הזה כאיש אחד ואמרו הגוים אשר שמעו את שמעך לאמר׃,Hebrew
מבלתי יכלת יהוה להביא את העם הזה אל הארץ אשר נשבע להם וישחטם במדבר׃,Hebrew
ועתה יגדל נא כח אדני כאשר דברת לאמר׃,Hebrew
יהוה ארך אפים ורב חסד נשא עון ופשע ונקה לא ינקה פקד עון אבות על בנים על שלשים ועל רבעים׃,Hebrew
סלח נא לעון העם הזה כגדל חסדך וכאשר נשאתה לעם הזה ממצרים ועד הנה׃,Hebrew
ויאמר יהוה סלחתי כדברך׃,Hebrew
ואולם חי אני וימלא כבוד יהוה את כל הארץ׃,Hebrew
כי כל האנשים הראים את כבדי ואת אתתי אשר עשיתי במצרים ובמדבר וינסו אתי זה עשר פעמים ולא שמעו בקולי׃,Hebrew
אם יראו את הארץ אשר נשבעתי לאבתם וכל מנאצי לא יראוה׃,Hebrew
ועבדי כלב עקב היתה רוח אחרת עמו וימלא אחרי והביאתיו אל הארץ אשר בא שמה וזרעו יורשנה׃,Hebrew
והעמלקי והכנעני יושב בעמק מחר פנו וסעו לכם המדבר דרך ים סוף׃,Hebrew
וידבר יהוה אל משה ואל אהרן לאמר׃,Hebrew
עד מתי לעדה הרעה הזאת אשר המה מלינים עלי את תלנות בני ישראל אשר המה מלינים עלי שמעתי׃,Hebrew
אמר אלהם חי אני נאם יהוה אם לא כאשר דברתם באזני כן אעשה לכם׃,Hebrew
במדבר הזה יפלו פגריכם וכל פקדיכם לכל מספרכם מבן עשרים שנה ומעלה אשר הלינתם עלי׃,Hebrew
אם אתם תבאו אל הארץ אשר נשאתי את ידי לשכן אתכם בה כי אם כלב בן יפנה ויהושע בן נון׃,Hebrew
וטפכם אשר אמרתם לבז יהיה והביאתי אתם וידעו את הארץ אשר מאסתם בה׃,Hebrew
ופגריכם אתם יפלו במדבר הזה׃,Hebrew
ובניכם יהיו רעים במדבר ארבעים שנה ונשאו את זנותיכם עד תם פגריכם במדבר׃,Hebrew
במספר הימים אשר תרתם את הארץ ארבעים יום יום לשנה יום לשנה תשאו את עונתיכם ארבעים שנה וידעתם את תנואתי׃,Hebrew
אני יהוה דברתי אם לא זאת אעשה לכל העדה הרעה הזאת הנועדים עלי במדבר הזה יתמו ושם ימתו׃,Hebrew
והאנשים אשר שלח משה לתור את הארץ וישבו וילונו עליו את כל העדה להוציא דבה על הארץ׃,Hebrew
וימתו האנשים מוצאי דבת הארץ רעה במגפה לפני יהוה׃,Hebrew
ויהושע בן נון וכלב בן יפנה חיו מן האנשים ההם ההלכים לתור את הארץ׃,Hebrew
וידבר משה את הדברים האלה אל כל בני ישראל ויתאבלו העם מאד׃,Hebrew
וישכמו בבקר ויעלו אל ראש ההר לאמר הננו ועלינו אל המקום אשר אמר יהוה כי חטאנו׃,Hebrew
ויאמר משה למה זה אתם עברים את פי יהוה והוא לא תצלח׃,Hebrew
אל תעלו כי אין יהוה בקרבכם ולא תנגפו לפני איביכם׃,Hebrew
כי העמלקי והכנעני שם לפניכם ונפלתם בחרב כי על כן שבתם מאחרי יהוה ולא יהיה יהוה עמכם׃,Hebrew
ויעפלו לעלות אל ראש ההר וארון ברית יהוה ומשה לא משו מקרב המחנה׃,Hebrew
וירד העמלקי והכנעני הישב בהר ההוא ויכום ויכתום עד החרמה׃,Hebrew
וידבר יהוה אל משה לאמר׃,Hebrew
דבר אל בני ישראל ואמרת אלהם כי תבאו אל ארץ מושבתיכם אשר אני נתן לכם׃,Hebrew
ועשיתם אשה ליהוה עלה או זבח לפלא נדר או בנדבה או במעדיכם לעשות ריח ניחח ליהוה מן הבקר או מן הצאן׃,Hebrew
והקריב המקריב קרבנו ליהוה מנחה סלת עשרון בלול ברבעית ההין שמן׃,Hebrew
ויין לנסך רביעית ההין תעשה על העלה או לזבח לכבש האחד׃,Hebrew
או לאיל תעשה מנחה סלת שני עשרנים בלולה בשמן שלשית ההין׃,Hebrew
ויין לנסך שלשית ההין תקריב ריח ניחח ליהוה׃,Hebrew
וכי תעשה בן בקר עלה או זבח לפלא נדר או שלמים ליהוה׃,Hebrew
והקריב על בן הבקר מנחה סלת שלשה עשרנים בלול בשמן חצי ההין׃,Hebrew
ויין תקריב לנסך חצי ההין אשה ריח ניחח ליהוה׃,Hebrew
ככה יעשה לשור האחד או לאיל האחד או לשה בכבשים או בעזים׃,Hebrew
כמספר אשר תעשו ככה תעשו לאחד כמספרם׃,Hebrew
כל האזרח יעשה ככה את אלה להקריב אשה ריח ניחח ליהוה׃,Hebrew
וכי יגור אתכם גר או אשר בתוככם לדרתיכם ועשה אשה ריח ניחח ליהוה כאשר תעשו כן יעשה׃,Hebrew
הקהל חקה אחת לכם ולגר הגר חקת עולם לדרתיכם ככם כגר יהיה לפני יהוה׃,Hebrew
תורה אחת ומשפט אחד יהיה לכם ולגר הגר אתכם׃,Hebrew
וידבר יהוה אל משה לאמר׃,Hebrew
דבר אל בני ישראל ואמרת אלהם בבאכם אל הארץ אשר אני מביא אתכם שמה׃,Hebrew
והיה באכלכם מלחם הארץ תרימו תרומה ליהוה׃,Hebrew
ראשית ערסתכם חלה תרימו תרומה כתרומת גרן כן תרימו אתה׃,Hebrew
מראשית ערסתיכם תתנו ליהוה תרומה לדרתיכם׃,Hebrew
וכי תשגו ולא תעשו את כל המצות האלה אשר דבר יהוה אל משה׃,Hebrew
את כל אשר צוה יהוה אליכם ביד משה מן היום אשר צוה יהוה והלאה לדרתיכם׃,Hebrew
והיה אם מעיני העדה נעשתה לשגגה ועשו כל העדה פר בן בקר אחד לעלה לריח ניחח ליהוה ומנחתו ונסכו כמשפט ושעיר עזים אחד לחטת׃,Hebrew
וכפר הכהן על כל עדת בני ישראל ונסלח להם כי שגגה הוא והם הביאו את קרבנם אשה ליהוה וחטאתם לפני יהוה על שגגתם׃,Hebrew
ונסלח לכל עדת בני ישראל ולגר הגר בתוכם כי לכל העם בשגגה׃,Hebrew
ואם נפש אחת תחטא בשגגה והקריבה עז בת שנתה לחטאת׃,Hebrew
וכפר הכהן על הנפש השגגת בחטאה בשגגה לפני יהוה לכפר עליו ונסלח לו׃,Hebrew
האזרח בבני ישראל ולגר הגר בתוכם תורה אחת יהיה לכם לעשה בשגגה׃,Hebrew
והנפש אשר תעשה ביד רמה מן האזרח ומן הגר את יהוה הוא מגדף ונכרתה הנפש ההוא מקרב עמה׃,Hebrew
כי דבר יהוה בזה ואת מצותו הפר הכרת תכרת הנפש ההוא עונה בה׃,Hebrew
ויהיו בני ישראל במדבר וימצאו איש מקשש עצים ביום השבת׃,Hebrew
ויקריבו אתו המצאים אתו מקשש עצים אל משה ואל אהרן ואל כל העדה׃,Hebrew
ויניחו אתו במשמר כי לא פרש מה יעשה לו׃,Hebrew
ויאמר יהוה אל משה מות יומת האיש רגום אתו באבנים כל העדה מחוץ למחנה׃,Hebrew
ויציאו אתו כל העדה אל מחוץ למחנה וירגמו אתו באבנים וימת כאשר צוה יהוה את משה׃,Hebrew
ויאמר יהוה אל משה לאמר׃,Hebrew
דבר אל בני ישראל ואמרת אלהם ועשו להם ציצת על כנפי בגדיהם לדרתם ונתנו על ציצת הכנף פתיל תכלת׃,Hebrew
והיה לכם לציצת וראיתם אתו וזכרתם את כל מצות יהוה ועשיתם אתם ולא תתרו אחרי לבבכם ואחרי עיניכם אשר אתם זנים אחריהם׃,Hebrew
למען תזכרו ועשיתם את כל מצותי והייתם קדשים לאלהיכם׃,Hebrew
אני יהוה אלהיכם אשר הוצאתי אתכם מארץ מצרים להיות לכם לאלהים אני יהוה אלהיכם׃,Hebrew
ויקח קרח בן יצהר בן קהת בן לוי ודתן ואבירם בני אליאב ואון בן פלת בני ראובן׃,Hebrew
ויקמו לפני משה ואנשים מבני ישראל חמשים ומאתים נשיאי עדה קראי מועד אנשי שם׃,Hebrew
ויקהלו על משה ועל אהרן ויאמרו אלהם רב לכם כי כל העדה כלם קדשים ובתוכם יהוה ומדוע תתנשאו על קהל יהוה׃,Hebrew
וישמע משה ויפל על פניו׃,Hebrew
וידבר אל קרח ואל כל עדתו לאמר בקר וידע יהוה את אשר לו ואת הקדוש והקריב אליו ואת אשר יבחר בו יקריב אליו׃,Hebrew
זאת עשו קחו לכם מחתות קרח וכל עדתו׃,Hebrew
ותנו בהן אש ושימו עליהן קטרת לפני יהוה מחר והיה האיש אשר יבחר יהוה הוא הקדוש רב לכם בני לוי׃,Hebrew
ויאמר משה אל קרח שמעו נא בני לוי׃,Hebrew
המעט מכם כי הבדיל אלהי ישראל אתכם מעדת ישראל להקריב אתכם אליו לעבד את עבדת משכן יהוה ולעמד לפני העדה לשרתם׃,Hebrew
ויקרב אתך ואת כל אחיך בני לוי אתך ובקשתם גם כהנה׃,Hebrew
לכן אתה וכל עדתך הנעדים על יהוה ואהרן מה הוא כי תלונו עליו׃,Hebrew
וישלח משה לקרא לדתן ולאבירם בני אליאב ויאמרו לא נעלה׃,Hebrew
המעט כי העליתנו מארץ זבת חלב ודבש להמיתנו במדבר כי תשתרר עלינו גם השתרר׃,Hebrew
אף לא אל ארץ זבת חלב ודבש הביאתנו ותתן לנו נחלת שדה וכרם העיני האנשים ההם תנקר לא נעלה׃,Hebrew
ויחר למשה מאד ויאמר אל יהוה אל תפן אל מנחתם לא חמור אחד מהם נשאתי ולא הרעתי את אחד מהם׃,Hebrew
ויאמר משה אל קרח אתה וכל עדתך היו לפני יהוה אתה והם ואהרן מחר׃,Hebrew
וקחו איש מחתתו ונתתם עליהם קטרת והקרבתם לפני יהוה איש מחתתו חמשים ומאתים מחתת ואתה ואהרן איש מחתתו׃,Hebrew
ויקחו איש מחתתו ויתנו עליהם אש וישימו עליהם קטרת ויעמדו פתח אהל מועד ומשה ואהרן׃,Hebrew
ויקהל עליהם קרח את כל העדה אל פתח אהל מועד וירא כבוד יהוה אל כל העדה׃,Hebrew
וידבר יהוה אל משה ואל אהרן לאמר׃,Hebrew
הבדלו מתוך העדה הזאת ואכלה אתם כרגע׃,Hebrew
ויפלו על פניהם ויאמרו אל אלהי הרוחת לכל בשר האיש אחד יחטא ועל כל העדה תקצף׃,Hebrew
וידבר יהוה אל משה לאמר׃,Hebrew
דבר אל העדה לאמר העלו מסביב למשכן קרח דתן ואבירם׃,Hebrew
ויקם משה וילך אל דתן ואבירם וילכו אחריו זקני ישראל׃,Hebrew
וידבר אל העדה לאמר סורו נא מעל אהלי האנשים הרשעים האלה ואל תגעו בכל אשר להם פן תספו בכל חטאתם׃,Hebrew
ויעלו מעל משכן קרח דתן ואבירם מסביב ודתן ואבירם יצאו נצבים פתח אהליהם ונשיהם ובניהם וטפם׃,Hebrew
ויאמר משה בזאת תדעון כי יהוה שלחני לעשות את כל המעשים האלה כי לא מלבי׃,Hebrew
אם כמות כל האדם ימתון אלה ופקדת כל האדם יפקד עליהם לא יהוה שלחני׃,Hebrew
ואם בריאה יברא יהוה ופצתה האדמה את פיה ובלעה אתם ואת כל אשר להם וירדו חיים שאלה וידעתם כי נאצו האנשים האלה את יהוה׃,Hebrew
ויהי ככלתו לדבר את כל הדברים האלה ותבקע האדמה אשר תחתיהם׃,Hebrew
ותפתח הארץ את פיה ותבלע אתם ואת בתיהם ואת כל האדם אשר לקרח ואת כל הרכוש׃,Hebrew
וירדו הם וכל אשר להם חיים שאלה ותכס עליהם הארץ ויאבדו מתוך הקהל׃,Hebrew
וכל ישראל אשר סביבתיהם נסו לקלם כי אמרו פן תבלענו הארץ׃,Hebrew
ואש יצאה מאת יהוה ותאכל את החמשים ומאתים איש מקריבי הקטרת׃,Hebrew
וידבר יהוה אל משה לאמר׃,Hebrew
אמר אל אלעזר בן אהרן הכהן וירם את המחתת מבין השרפה ואת האש זרה הלאה כי קדשו׃,Hebrew
את מחתות החטאים האלה בנפשתם ועשו אתם רקעי פחים צפוי למזבח כי הקריבם לפני יהוה ויקדשו ויהיו לאות לבני ישראל׃,Hebrew
ויקח אלעזר הכהן את מחתות הנחשת אשר הקריבו השרפים וירקעום צפוי למזבח׃,Hebrew
זכרון לבני ישראל למען אשר לא יקרב איש זר אשר לא מזרע אהרן הוא להקטיר קטרת לפני יהוה ולא יהיה כקרח וכעדתו כאשר דבר יהוה ביד משה לו׃,Hebrew
וילנו כל עדת בני ישראל ממחרת על משה ועל אהרן לאמר אתם המתם את עם יהוה׃,Hebrew
ויהי בהקהל העדה על משה ועל אהרן ויפנו אל אהל מועד והנה כסהו הענן וירא כבוד יהוה׃,Hebrew
ויבא משה ואהרן אל פני אהל מועד׃,Hebrew
וידבר יהוה אל משה לאמר׃,Hebrew
הרמו מתוך העדה הזאת ואכלה אתם כרגע ויפלו על פניהם׃,Hebrew
ויאמר משה אל אהרן קח את המחתה ותן עליה אש מעל המזבח ושים קטרת והולך מהרה אל העדה וכפר עליהם כי יצא הקצף מלפני יהוה החל הנגף׃,Hebrew
ויקח אהרן כאשר דבר משה וירץ אל תוך הקהל והנה החל הנגף בעם ויתן את הקטרת ויכפר על העם׃,Hebrew
ויעמד בין המתים ובין החיים ותעצר המגפה׃,Hebrew
ויהיו המתים במגפה ארבעה עשר אלף ושבע מאות מלבד המתים על דבר קרח׃,Hebrew
וישב אהרן אל משה אל פתח אהל מועד והמגפה נעצרה׃,Hebrew
וידבר יהוה אל משה לאמר׃,Hebrew
דבר אל בני ישראל וקח מאתם מטה מטה לבית אב מאת כל נשיאהם לבית אבתם שנים עשר מטות איש את שמו תכתב על מטהו׃,Hebrew
ואת שם אהרן תכתב על מטה לוי כי מטה אחד לראש בית אבותם׃,Hebrew
והנחתם באהל מועד לפני העדות אשר אועד לכם שמה׃,Hebrew
והיה האיש אשר אבחר בו מטהו יפרח והשכתי מעלי את תלנות בני ישראל אשר הם מלינם עליכם׃,Hebrew
וידבר משה אל בני ישראל ויתנו אליו כל נשיאיהם מטה לנשיא אחד מטה לנשיא אחד לבית אבתם שנים עשר מטות ומטה אהרן בתוך מטותם׃,Hebrew
וינח משה את המטת לפני יהוה באהל העדת׃,Hebrew
ויהי ממחרת ויבא משה אל אהל העדות והנה פרח מטה אהרן לבית לוי ויצא פרח ויצץ ציץ ויגמל שקדים׃,Hebrew
ויצא משה את כל המטת מלפני יהוה אל כל בני ישראל ויראו ויקחו איש מטהו׃,Hebrew
ויאמר יהוה אל משה השב את מטה אהרן לפני העדות למשמרת לאות לבני מרי ותכל תלונתם מעלי ולא ימתו׃,Hebrew
ויעש משה כאשר צוה יהוה אתו כן עשה׃,Hebrew
ויאמרו בני ישראל אל משה לאמר הן גוענו אבדנו כלנו אבדנו׃,Hebrew
כל הקרב הקרב אל משכן יהוה ימות האם תמנו לגוע׃,Hebrew
ויאמר יהוה אל אהרן אתה ובניך ובית אביך אתך תשאו את עון המקדש ואתה ובניך אתך תשאו את עון כהנתכם׃,Hebrew
וגם את אחיך מטה לוי שבט אביך הקרב אתך וילוו עליך וישרתוך ואתה ובניך אתך לפני אהל העדת׃,Hebrew
ושמרו משמרתך ומשמרת כל האהל אך אל כלי הקדש ואל המזבח לא יקרבו ולא ימתו גם הם גם אתם׃,Hebrew
ונלוו עליך ושמרו את משמרת אהל מועד לכל עבדת האהל וזר לא יקרב אליכם׃,Hebrew
ושמרתם את משמרת הקדש ואת משמרת המזבח ולא יהיה עוד קצף על בני ישראל׃,Hebrew
ואני הנה לקחתי את אחיכם הלוים מתוך בני ישראל לכם מתנה נתנים ליהוה לעבד את עבדת אהל מועד׃,Hebrew
ואתה ובניך אתך תשמרו את כהנתכם לכל דבר המזבח ולמבית לפרכת ועבדתם עבדת מתנה אתן את כהנתכם והזר הקרב יומת׃,Hebrew
וידבר יהוה אל אהרן ואני הנה נתתי לך את משמרת תרומתי לכל קדשי בני ישראל לך נתתים למשחה ולבניך לחק עולם׃,Hebrew
זה יהיה לך מקדש הקדשים מן האש כל קרבנם לכל מנחתם ולכל חטאתם ולכל אשמם אשר ישיבו לי קדש קדשים לך הוא ולבניך׃,Hebrew
בקדש הקדשים תאכלנו כל זכר יאכל אתו קדש יהיה לך׃,Hebrew
וזה לך תרומת מתנם לכל תנופת בני ישראל לך נתתים ולבניך ולבנתיך אתך לחק עולם כל טהור בביתך יאכל אתו׃,Hebrew
כל חלב יצהר וכל חלב תירוש ודגן ראשיתם אשר יתנו ליהוה לך נתתים׃,Hebrew
בכורי כל אשר בארצם אשר יביאו ליהוה לך יהיה כל טהור בביתך יאכלנו׃,Hebrew
כל חרם בישראל לך יהיה׃,Hebrew
כל פטר רחם לכל בשר אשר יקריבו ליהוה באדם ובבהמה יהיה לך אך פדה תפדה את בכור האדם ואת בכור הבהמה הטמאה תפדה׃,Hebrew
ופדויו מבן חדש תפדה בערכך כסף חמשת שקלים בשקל הקדש עשרים גרה הוא׃,Hebrew
אך בכור שור או בכור כשב או בכור עז לא תפדה קדש הם את דמם תזרק על המזבח ואת חלבם תקטיר אשה לריח ניחח ליהוה׃,Hebrew
ובשרם יהיה לך כחזה התנופה וכשוק הימין לך יהיה׃,Hebrew
כל תרומת הקדשים אשר ירימו בני ישראל ליהוה נתתי לך ולבניך ולבנתיך אתך לחק עולם ברית מלח עולם הוא לפני יהוה לך ולזרעך אתך׃,Hebrew
ויאמר יהוה אל אהרן בארצם לא תנחל וחלק לא יהיה לך בתוכם אני חלקך ונחלתך בתוך בני ישראל׃,Hebrew
ולבני לוי הנה נתתי כל מעשר בישראל לנחלה חלף עבדתם אשר הם עבדים את עבדת אהל מועד׃,Hebrew
ולא יקרבו עוד בני ישראל אל אהל מועד לשאת חטא למות׃,Hebrew
ועבד הלוי הוא את עבדת אהל מועד והם ישאו עונם חקת עולם לדרתיכם ובתוך בני ישראל לא ינחלו נחלה׃,Hebrew
כי את מעשר בני ישראל אשר ירימו ליהוה תרומה נתתי ללוים לנחלה על כן אמרתי להם בתוך בני ישראל לא ינחלו נחלה׃,Hebrew
וידבר יהוה אל משה לאמר׃,Hebrew
ואל הלוים תדבר ואמרת אלהם כי תקחו מאת בני ישראל את המעשר אשר נתתי לכם מאתם בנחלתכם והרמתם ממנו תרומת יהוה מעשר מן המעשר׃,Hebrew
ונחשב לכם תרומתכם כדגן מן הגרן וכמלאה מן היקב׃,Hebrew
כן תרימו גם אתם תרומת יהוה מכל מעשרתיכם אשר תקחו מאת בני ישראל ונתתם ממנו את תרומת יהוה לאהרן הכהן׃,Hebrew
מכל מתנתיכם תרימו את כל תרומת יהוה מכל חלבו את מקדשו ממנו׃,Hebrew
ואמרת אלהם בהרימכם את חלבו ממנו ונחשב ללוים כתבואת גרן וכתבואת יקב׃,Hebrew
ואכלתם אתו בכל מקום אתם וביתכם כי שכר הוא לכם חלף עבדתכם באהל מועד׃,Hebrew
ולא תשאו עליו חטא בהרימכם את חלבו ממנו ואת קדשי בני ישראל לא תחללו ולא תמותו׃,Hebrew
וידבר יהוה אל משה ואל אהרן לאמר׃,Hebrew
זאת חקת התורה אשר צוה יהוה לאמר דבר אל בני ישראל ויקחו אליך פרה אדמה תמימה אשר אין בה מום אשר לא עלה עליה על׃,Hebrew
ונתתם אתה אל אלעזר הכהן והוציא אתה אל מחוץ למחנה ושחט אתה לפניו׃,Hebrew
ולקח אלעזר הכהן מדמה באצבעו והזה אל נכח פני אהל מועד מדמה שבע פעמים׃,Hebrew
ושרף את הפרה לעיניו את ערה ואת בשרה ואת דמה על פרשה ישרף׃,Hebrew
ולקח הכהן עץ ארז ואזוב ושני תולעת והשליך אל תוך שרפת הפרה׃,Hebrew
וכבס בגדיו הכהן ורחץ בשרו במים ואחר יבוא אל המחנה וטמא הכהן עד הערב׃,Hebrew
והשרף אתה יכבס בגדיו במים ורחץ בשרו במים וטמא עד הערב׃,Hebrew
ואסף איש טהור את אפר הפרה והניח מחוץ למחנה במקום טהור והיתה לעדת בני ישראל למשמרת למי נדה חטאת הוא׃,Hebrew
וכבס האסף את אפר הפרה את בגדיו וטמא עד הערב והיתה לבני ישראל ולגר הגר בתוכם לחקת עולם׃,Hebrew
הנגע במת לכל נפש אדם וטמא שבעת ימים׃,Hebrew
הוא יתחטא בו ביום השלישי וביום השביעי יטהר ואם לא יתחטא ביום השלישי וביום השביעי לא יטהר׃,Hebrew
כל הנגע במת בנפש האדם אשר ימות ולא יתחטא את משכן יהוה טמא ונכרתה הנפש ההוא מישראל כי מי נדה לא זרק עליו טמא יהיה עוד טמאתו בו׃,Hebrew
זאת התורה אדם כי ימות באהל כל הבא אל האהל וכל אשר באהל יטמא שבעת ימים׃,Hebrew
וכל כלי פתוח אשר אין צמיד פתיל עליו טמא הוא׃,Hebrew
וכל אשר יגע על פני השדה בחלל חרב או במת או בעצם אדם או בקבר יטמא שבעת ימים׃,Hebrew
ולקחו לטמא מעפר שרפת החטאת ונתן עליו מים חיים אל כלי׃,Hebrew
ולקח אזוב וטבל במים איש טהור והזה על האהל ועל כל הכלים ועל הנפשות אשר היו שם ועל הנגע בעצם או בחלל או במת או בקבר׃,Hebrew
והזה הטהר על הטמא ביום השלישי וביום השביעי וחטאו ביום השביעי וכבס בגדיו ורחץ במים וטהר בערב׃,Hebrew
ואיש אשר יטמא ולא יתחטא ונכרתה הנפש ההוא מתוך הקהל כי את מקדש יהוה טמא מי נדה לא זרק עליו טמא הוא׃,Hebrew
והיתה להם לחקת עולם ומזה מי הנדה יכבס בגדיו והנגע במי הנדה יטמא עד הערב׃,Hebrew
וכל אשר יגע בו הטמא יטמא והנפש הנגעת תטמא עד הערב׃,Hebrew
ויבאו בני ישראל כל העדה מדבר צן בחדש הראשון וישב העם בקדש ותמת שם מרים ותקבר שם׃,Hebrew
ולא היה מים לעדה ויקהלו על משה ועל אהרן׃,Hebrew
וירב העם עם משה ויאמרו לאמר ולו גוענו בגוע אחינו לפני יהוה׃,Hebrew
ולמה הבאתם את קהל יהוה אל המדבר הזה למות שם אנחנו ובעירנו׃,Hebrew
ולמה העליתנו ממצרים להביא אתנו אל המקום הרע הזה לא מקום זרע ותאנה וגפן ורמון ומים אין לשתות׃,Hebrew
ויבא משה ואהרן מפני הקהל אל פתח אהל מועד ויפלו על פניהם וירא כבוד יהוה אליהם׃,Hebrew
וידבר יהוה אל משה לאמר׃,Hebrew
קח את המטה והקהל את העדה אתה ואהרן אחיך ודברתם אל הסלע לעיניהם ונתן מימיו והוצאת להם מים מן הסלע והשקית את העדה ואת בעירם׃,Hebrew
ויקח משה את המטה מלפני יהוה כאשר צוהו׃,Hebrew
ויקהלו משה ואהרן את הקהל אל פני הסלע ויאמר להם שמעו נא המרים המן הסלע הזה נוציא לכם מים׃,Hebrew
וירם משה את ידו ויך את הסלע במטהו פעמים ויצאו מים רבים ותשת העדה ובעירם׃,Hebrew
ויאמר יהוה אל משה ואל אהרן יען לא האמנתם בי להקדישני לעיני בני ישראל לכן לא תביאו את הקהל הזה אל הארץ אשר נתתי להם׃,Hebrew
המה מי מריבה אשר רבו בני ישראל את יהוה ויקדש בם׃,Hebrew
וישלח משה מלאכים מקדש אל מלך אדום כה אמר אחיך ישראל אתה ידעת את כל התלאה אשר מצאתנו׃,Hebrew
וירדו אבתינו מצרימה ונשב במצרים ימים רבים וירעו לנו מצרים ולאבתינו׃,Hebrew
ונצעק אל יהוה וישמע קלנו וישלח מלאך ויצאנו ממצרים והנה אנחנו בקדש עיר קצה גבולך׃,Hebrew
נעברה נא בארצך לא נעבר בשדה ובכרם ולא נשתה מי באר דרך המלך נלך לא נטה ימין ושמאול עד אשר נעבר גבולך׃,Hebrew
ויאמר אליו אדום לא תעבר בי פן בחרב אצא לקראתך׃,Hebrew
ויאמרו אליו בני ישראל במסלה נעלה ואם מימיך נשתה אני ומקני ונתתי מכרם רק אין דבר ברגלי אעברה׃,Hebrew
ויאמר לא תעבר ויצא אדום לקראתו בעם כבד וביד חזקה׃,Hebrew
וימאן אדום נתן את ישראל עבר בגבלו ויט ישראל מעליו׃,Hebrew
ויסעו מקדש ויבאו בני ישראל כל העדה הר ההר׃,Hebrew
ויאמר יהוה אל משה ואל אהרן בהר ההר על גבול ארץ אדום לאמר׃,Hebrew
יאסף אהרן אל עמיו כי לא יבא אל הארץ אשר נתתי לבני ישראל על אשר מריתם את פי למי מריבה׃,Hebrew
קח את אהרן ואת אלעזר בנו והעל אתם הר ההר׃,Hebrew
והפשט את אהרן את בגדיו והלבשתם את אלעזר בנו ואהרן יאסף ומת שם׃,Hebrew
ויעש משה כאשר צוה יהוה ויעלו אל הר ההר לעיני כל העדה׃,Hebrew
ויפשט משה את אהרן את בגדיו וילבש אתם את אלעזר בנו וימת אהרן שם בראש ההר וירד משה ואלעזר מן ההר׃,Hebrew
ויראו כל העדה כי גוע אהרן ויבכו את אהרן שלשים יום כל בית ישראל׃,Hebrew
וישמע הכנעני מלך ערד ישב הנגב כי בא ישראל דרך האתרים וילחם בישראל וישב ממנו שבי׃,Hebrew
וידר ישראל נדר ליהוה ויאמר אם נתן תתן את העם הזה בידי והחרמתי את עריהם׃,Hebrew
וישמע יהוה בקול ישראל ויתן את הכנעני ויחרם אתהם ואת עריהם ויקרא שם המקום חרמה׃,Hebrew
ויסעו מהר ההר דרך ים סוף לסבב את ארץ אדום ותקצר נפש העם בדרך׃,Hebrew
וידבר העם באלהים ובמשה למה העליתנו ממצרים למות במדבר כי אין לחם ואין מים ונפשנו קצה בלחם הקלקל׃,Hebrew
וישלח יהוה בעם את הנחשים השרפים וינשכו את העם וימת עם רב מישראל׃,Hebrew
ויבא העם אל משה ויאמרו חטאנו כי דברנו ביהוה ובך התפלל אל יהוה ויסר מעלינו את הנחש ויתפלל משה בעד העם׃,Hebrew
ויאמר יהוה אל משה עשה לך שרף ושים אתו על נס והיה כל הנשוך וראה אתו וחי׃,Hebrew
ויעש משה נחש נחשת וישמהו על הנס והיה אם נשך הנחש את איש והביט אל נחש הנחשת וחי׃,Hebrew
ויסעו בני ישראל ויחנו באבת׃,Hebrew
ויסעו מאבת ויחנו בעיי העברים במדבר אשר על פני מואב ממזרח השמש׃,Hebrew
משם נסעו ויחנו בנחל זרד׃,Hebrew
משם נסעו ויחנו מעבר ארנון אשר במדבר היצא מגבול האמרי כי ארנון גבול מואב בין מואב ובין האמרי׃,Hebrew
על כן יאמר בספר מלחמת יהוה את והב בסופה ואת הנחלים ארנון׃,Hebrew
ואשד הנחלים אשר נטה לשבת ער ונשען לגבול מואב׃,Hebrew
ומשם בארה הוא הבאר אשר אמר יהוה למשה אסף את העם ואתנה להם מים׃,Hebrew
אז ישיר ישראל את השירה הזאת עלי באר ענו לה׃,Hebrew
באר חפרוה שרים כרוה נדיבי העם במחקק במשענתם וממדבר מתנה׃,Hebrew
וממתנה נחליאל ומנחליאל במות׃,Hebrew
ומבמות הגיא אשר בשדה מואב ראש הפסגה ונשקפה על פני הישימן׃,Hebrew
וישלח ישראל מלאכים אל סיחן מלך האמרי לאמר׃,Hebrew
אעברה בארצך לא נטה בשדה ובכרם לא נשתה מי באר בדרך המלך נלך עד אשר נעבר גבלך׃,Hebrew
ולא נתן סיחן את ישראל עבר בגבלו ויאסף סיחן את כל עמו ויצא לקראת ישראל המדברה ויבא יהצה וילחם בישראל׃,Hebrew
ויכהו ישראל לפי חרב ויירש את ארצו מארנן עד יבק עד בני עמון כי עז גבול בני עמון׃,Hebrew
ויקח ישראל את כל הערים האלה וישב ישראל בכל ערי האמרי בחשבון ובכל בנתיה׃,Hebrew
כי חשבון עיר סיחן מלך האמרי הוא והוא נלחם במלך מואב הראשון ויקח את כל ארצו מידו עד ארנן׃,Hebrew
על כן יאמרו המשלים באו חשבון תבנה ותכונן עיר סיחון׃,Hebrew
כי אש יצאה מחשבון להבה מקרית סיחן אכלה ער מואב בעלי במות ארנן׃,Hebrew
אוי לך מואב אבדת עם כמוש נתן בניו פליטם ובנתיו בשבית למלך אמרי סיחון׃,Hebrew
ונירם אבד חשבון עד דיבון ונשים עד נפח אשר עד מידבא׃,Hebrew
וישב ישראל בארץ האמרי׃,Hebrew
וישלח משה לרגל את יעזר וילכדו בנתיה ויירש את האמרי אשר שם׃,Hebrew
ויפנו ויעלו דרך הבשן ויצא עוג מלך הבשן לקראתם הוא וכל עמו למלחמה אדרעי׃,Hebrew
ויאמר יהוה אל משה אל תירא אתו כי בידך נתתי אתו ואת כל עמו ואת ארצו ועשית לו כאשר עשית לסיחן מלך האמרי אשר יושב בחשבון׃,Hebrew
ויכו אתו ואת בניו ואת כל עמו עד בלתי השאיר לו שריד ויירשו את ארצו׃,Hebrew
ויסעו בני ישראל ויחנו בערבות מואב מעבר לירדן ירחו׃,Hebrew
וירא בלק בן צפור את כל אשר עשה ישראל לאמרי׃,Hebrew
ויגר מואב מפני העם מאד כי רב הוא ויקץ מואב מפני בני ישראל׃,Hebrew
ויאמר מואב אל זקני מדין עתה ילחכו הקהל את כל סביבתינו כלחך השור את ירק השדה ובלק בן צפור מלך למואב בעת ההוא׃,Hebrew
וישלח מלאכים אל בלעם בן בעור פתורה אשר על הנהר ארץ בני עמו לקרא לו לאמר הנה עם יצא ממצרים הנה כסה את עין הארץ והוא ישב ממלי׃,Hebrew
ועתה לכה נא ארה לי את העם הזה כי עצום הוא ממני אולי אוכל נכה בו ואגרשנו מן הארץ כי ידעתי את אשר תברך מברך ואשר תאר יואר׃,Hebrew
וילכו זקני מואב וזקני מדין וקסמים בידם ויבאו אל בלעם וידברו אליו דברי בלק׃,Hebrew
ויאמר אליהם לינו פה הלילה והשבתי אתכם דבר כאשר ידבר יהוה אלי וישבו שרי מואב עם בלעם׃,Hebrew
ויבא אלהים אל בלעם ויאמר מי האנשים האלה עמך׃,Hebrew
ויאמר בלעם אל האלהים בלק בן צפר מלך מואב שלח אלי׃,Hebrew
הנה העם היצא ממצרים ויכס את עין הארץ עתה לכה קבה לי אתו אולי אוכל להלחם בו וגרשתיו׃,Hebrew
ויאמר אלהים אל בלעם לא תלך עמהם לא תאר את העם כי ברוך הוא׃,Hebrew
ויקם בלעם בבקר ויאמר אל שרי בלק לכו אל ארצכם כי מאן יהוה לתתי להלך עמכם׃,Hebrew
ויקומו שרי מואב ויבאו אל בלק ויאמרו מאן בלעם הלך עמנו׃,Hebrew
ויסף עוד בלק שלח שרים רבים ונכבדים מאלה׃,Hebrew
ויבאו אל בלעם ויאמרו לו כה אמר בלק בן צפור אל נא תמנע מהלך אלי׃,Hebrew
כי כבד אכבדך מאד וכל אשר תאמר אלי אעשה ולכה נא קבה לי את העם הזה׃,Hebrew
ויען בלעם ויאמר אל עבדי בלק אם יתן לי בלק מלא ביתו כסף וזהב לא אוכל לעבר את פי יהוה אלהי לעשות קטנה או גדולה׃,Hebrew
ועתה שבו נא בזה גם אתם הלילה ואדעה מה יסף יהוה דבר עמי׃,Hebrew
ויבא אלהים אל בלעם לילה ויאמר לו אם לקרא לך באו האנשים קום לך אתם ואך את הדבר אשר אדבר אליך אתו תעשה׃,Hebrew
ויקם בלעם בבקר ויחבש את אתנו וילך עם שרי מואב׃,Hebrew
ויחר אף אלהים כי הולך הוא ויתיצב מלאך יהוה בדרך לשטן לו והוא רכב על אתנו ושני נעריו עמו׃,Hebrew
ותרא האתון את מלאך יהוה נצב בדרך וחרבו שלופה בידו ותט האתון מן הדרך ותלך בשדה ויך בלעם את האתון להטתה הדרך׃,Hebrew
ויעמד מלאך יהוה במשעול הכרמים גדר מזה וגדר מזה׃,Hebrew
ותרא האתון את מלאך יהוה ותלחץ אל הקיר ותלחץ את רגל בלעם אל הקיר ויסף להכתה׃,Hebrew
ויוסף מלאך יהוה עבור ויעמד במקום צר אשר אין דרך לנטות ימין ושמאול׃,Hebrew
ותרא האתון את מלאך יהוה ותרבץ תחת בלעם ויחר אף בלעם ויך את האתון במקל׃,Hebrew
ויפתח יהוה את פי האתון ותאמר לבלעם מה עשיתי לך כי הכיתני זה שלש רגלים׃,Hebrew
ויאמר בלעם לאתון כי התעללת בי לו יש חרב בידי כי עתה הרגתיך׃,Hebrew
ותאמר האתון אל בלעם הלוא אנכי אתנך אשר רכבת עלי מעודך עד היום הזה ההסכן הסכנתי לעשות לך כה ויאמר לא׃,Hebrew
ויגל יהוה את עיני בלעם וירא את מלאך יהוה נצב בדרך וחרבו שלפה בידו ויקד וישתחו לאפיו׃,Hebrew
ויאמר אליו מלאך יהוה על מה הכית את אתנך זה שלוש רגלים הנה אנכי יצאתי לשטן כי ירט הדרך לנגדי׃,Hebrew
ותראני האתון ותט לפני זה שלש רגלים אולי נטתה מפני כי עתה גם אתכה הרגתי ואותה החייתי׃,Hebrew
ויאמר בלעם אל מלאך יהוה חטאתי כי לא ידעתי כי אתה נצב לקראתי בדרך ועתה אם רע בעיניך אשובה לי׃,Hebrew
ויאמר מלאך יהוה אל בלעם לך עם האנשים ואפס את הדבר אשר אדבר אליך אתו תדבר וילך בלעם עם שרי בלק׃,Hebrew
וישמע בלק כי בא בלעם ויצא לקראתו אל עיר מואב אשר על גבול ארנן אשר בקצה הגבול׃,Hebrew
ויאמר בלק אל בלעם הלא שלח שלחתי אליך לקרא לך למה לא הלכת אלי האמנם לא אוכל כבדך׃,Hebrew
ויאמר בלעם אל בלק הנה באתי אליך עתה היכול אוכל דבר מאומה הדבר אשר ישים אלהים בפי אתו אדבר׃,Hebrew
וילך בלעם עם בלק ויבאו קרית חצות׃,Hebrew
ויזבח בלק בקר וצאן וישלח לבלעם ולשרים אשר אתו׃,Hebrew
ויהי בבקר ויקח בלק את בלעם ויעלהו במות בעל וירא משם קצה העם׃,Hebrew
ויאמר בלעם אל בלק בנה לי בזה שבעה מזבחת והכן לי בזה שבעה פרים ושבעה אילים׃,Hebrew
ויעש בלק כאשר דבר בלעם ויעל בלק ובלעם פר ואיל במזבח׃,Hebrew
ויאמר בלעם לבלק התיצב על עלתך ואלכה אולי יקרה יהוה לקראתי ודבר מה יראני והגדתי לך וילך שפי׃,Hebrew
ויקר אלהים אל בלעם ויאמר אליו את שבעת המזבחת ערכתי ואעל פר ואיל במזבח׃,Hebrew
וישם יהוה דבר בפי בלעם ויאמר שוב אל בלק וכה תדבר׃,Hebrew
וישב אליו והנה נצב על עלתו הוא וכל שרי מואב׃,Hebrew
וישא משלו ויאמר מן ארם ינחני בלק מלך מואב מהררי קדם לכה ארה לי יעקב ולכה זעמה ישראל׃,Hebrew
מה אקב לא קבה אל ומה אזעם לא זעם יהוה׃,Hebrew
כי מראש צרים אראנו ומגבעות אשורנו הן עם לבדד ישכן ובגוים לא יתחשב׃,Hebrew
מי מנה עפר יעקב ומספר את רבע ישראל תמת נפשי מות ישרים ותהי אחריתי כמהו׃,Hebrew
ויאמר בלק אל בלעם מה עשית לי לקב איבי לקחתיך והנה ברכת ברך׃,Hebrew
ויען ויאמר הלא את אשר ישים יהוה בפי אתו אשמר לדבר׃,Hebrew
ויאמר אליו בלק לך נא אתי אל מקום אחר אשר תראנו משם אפס קצהו תראה וכלו לא תראה וקבנו לי משם׃,Hebrew
ויקחהו שדה צפים אל ראש הפסגה ויבן שבעה מזבחת ויעל פר ואיל במזבח׃,Hebrew
ויאמר אל בלק התיצב כה על עלתך ואנכי אקרה כה׃,Hebrew
ויקר יהוה אל בלעם וישם דבר בפיו ויאמר שוב אל בלק וכה תדבר׃,Hebrew
ויבא אליו והנו נצב על עלתו ושרי מואב אתו ויאמר לו בלק מה דבר יהוה׃,Hebrew
וישא משלו ויאמר קום בלק ושמע האזינה עדי בנו צפר׃,Hebrew
לא איש אל ויכזב ובן אדם ויתנחם ההוא אמר ולא יעשה ודבר ולא יקימנה׃,Hebrew
הנה ברך לקחתי וברך ולא אשיבנה׃,Hebrew
לא הביט און ביעקב ולא ראה עמל בישראל יהוה אלהיו עמו ותרועת מלך בו׃,Hebrew
אל מוציאם ממצרים כתועפת ראם לו׃,Hebrew
כי לא נחש ביעקב ולא קסם בישראל כעת יאמר ליעקב ולישראל מה פעל אל׃,Hebrew
הן עם כלביא יקום וכארי יתנשא לא ישכב עד יאכל טרף ודם חללים ישתה׃,Hebrew
ויאמר בלק אל בלעם גם קב לא תקבנו גם ברך לא תברכנו׃,Hebrew
ויען בלעם ויאמר אל בלק הלא דברתי אליך לאמר כל אשר ידבר יהוה אתו אעשה׃,Hebrew
ויאמר בלק אל בלעם לכה נא אקחך אל מקום אחר אולי יישר בעיני האלהים וקבתו לי משם׃,Hebrew
ויקח בלק את בלעם ראש הפעור הנשקף על פני הישימן׃,Hebrew
ויאמר בלעם אל בלק בנה לי בזה שבעה מזבחת והכן לי בזה שבעה פרים ושבעה אילים׃,Hebrew
ויעש בלק כאשר אמר בלעם ויעל פר ואיל במזבח׃,Hebrew
וירא בלעם כי טוב בעיני יהוה לברך את ישראל ולא הלך כפעם בפעם לקראת נחשים וישת אל המדבר פניו׃,Hebrew
וישא בלעם את עיניו וירא את ישראל שכן לשבטיו ותהי עליו רוח אלהים׃,Hebrew
וישא משלו ויאמר נאם בלעם בנו בער ונאם הגבר שתם העין׃,Hebrew
נאם שמע אמרי אל אשר מחזה שדי יחזה נפל וגלוי עינים׃,Hebrew
מה טבו אהליך יעקב משכנתיך ישראל׃,Hebrew
כנחלים נטיו כגנת עלי נהר כאהלים נטע יהוה כארזים עלי מים׃,Hebrew
יזל מים מדליו וזרעו במים רבים וירם מאגג מלכו ותנשא מלכתו׃,Hebrew
אל מוציאו ממצרים כתועפת ראם לו יאכל גוים צריו ועצמתיהם יגרם וחציו ימחץ׃,Hebrew
כרע שכב כארי וכלביא מי יקימנו מברכיך ברוך וארריך ארור׃,Hebrew
ויחר אף בלק אל בלעם ויספק את כפיו ויאמר בלק אל בלעם לקב איבי קראתיך והנה ברכת ברך זה שלש פעמים׃,Hebrew
ועתה ברח לך אל מקומך אמרתי כבד אכבדך והנה מנעך יהוה מכבוד׃,Hebrew
ויאמר בלעם אל בלק הלא גם אל מלאכיך אשר שלחת אלי דברתי לאמר׃,Hebrew
אם יתן לי בלק מלא ביתו כסף וזהב לא אוכל לעבר את פי יהוה לעשות טובה או רעה מלבי אשר ידבר יהוה אתו אדבר׃,Hebrew
ועתה הנני הולך לעמי לכה איעצך אשר יעשה העם הזה לעמך באחרית הימים׃,Hebrew
וישא משלו ויאמר נאם בלעם בנו בער ונאם הגבר שתם העין׃,Hebrew
נאם שמע אמרי אל וידע דעת עליון מחזה שדי יחזה נפל וגלוי עינים׃,Hebrew
אראנו ולא עתה אשורנו ולא קרוב דרך כוכב מיעקב וקם שבט מישראל ומחץ פאתי מואב וקרקר כל בני שת׃,Hebrew
והיה אדום ירשה והיה ירשה שעיר איביו וישראל עשה חיל׃,Hebrew
וירד מיעקב והאביד שריד מעיר׃,Hebrew
וירא את עמלק וישא משלו ויאמר ראשית גוים עמלק ואחריתו עדי אבד׃,Hebrew
וירא את הקיני וישא משלו ויאמר איתן מושבך ושים בסלע קנך׃,Hebrew
כי אם יהיה לבער קין עד מה אשור תשבך׃,Hebrew
וישא משלו ויאמר אוי מי יחיה משמו אל׃,Hebrew
וצים מיד כתים וענו אשור וענו עבר וגם הוא עדי אבד׃,Hebrew
ויקם בלעם וילך וישב למקמו וגם בלק הלך לדרכו׃,Hebrew
וישב ישראל בשטים ויחל העם לזנות אל בנות מואב׃,Hebrew
ותקראן לעם לזבחי אלהיהן ויאכל העם וישתחוו לאלהיהן׃,Hebrew
ויצמד ישראל לבעל פעור ויחר אף יהוה בישראל׃,Hebrew
ויאמר יהוה אל משה קח את כל ראשי העם והוקע אותם ליהוה נגד השמש וישב חרון אף יהוה מישראל׃,Hebrew
ויאמר משה אל שפטי ישראל הרגו איש אנשיו הנצמדים לבעל פעור׃,Hebrew
והנה איש מבני ישראל בא ויקרב אל אחיו את המדינית לעיני משה ולעיני כל עדת בני ישראל והמה בכים פתח אהל מועד׃,Hebrew
וירא פינחס בן אלעזר בן אהרן הכהן ויקם מתוך העדה ויקח רמח בידו׃,Hebrew
ויבא אחר איש ישראל אל הקבה וידקר את שניהם את איש ישראל ואת האשה אל קבתה ותעצר המגפה מעל בני ישראל׃,Hebrew
ויהיו המתים במגפה ארבעה ועשרים אלף׃,Hebrew
וידבר יהוה אל משה לאמר׃,Hebrew
פינחס בן אלעזר בן אהרן הכהן השיב את חמתי מעל בני ישראל בקנאו את קנאתי בתוכם ולא כליתי את בני ישראל בקנאתי׃,Hebrew
לכן אמר הנני נתן לו את בריתי שלום׃,Hebrew
והיתה לו ולזרעו אחריו ברית כהנת עולם תחת אשר קנא לאלהיו ויכפר על בני ישראל׃,Hebrew
ושם איש ישראל המכה אשר הכה את המדינית זמרי בן סלוא נשיא בית אב לשמעני׃,Hebrew
ושם האשה המכה המדינית כזבי בת צור ראש אמות בית אב במדין הוא׃,Hebrew
וידבר יהוה אל משה לאמר׃,Hebrew
צרור את המדינים והכיתם אותם׃,Hebrew
כי צררים הם לכם בנכליהם אשר נכלו לכם על דבר פעור ועל דבר כזבי בת נשיא מדין אחתם המכה ביום המגפה על דבר פעור׃,Hebrew
ויהי אחרי המגפה ויאמר יהוה אל משה ואל אלעזר בן אהרן הכהן לאמר׃,Hebrew
שאו את ראש כל עדת בני ישראל מבן עשרים שנה ומעלה לבית אבתם כל יצא צבא בישראל׃,Hebrew
וידבר משה ואלעזר הכהן אתם בערבת מואב על ירדן ירחו לאמר׃,Hebrew
מבן עשרים שנה ומעלה כאשר צוה יהוה את משה ובני ישראל היצאים מארץ מצרים׃,Hebrew
ראובן בכור ישראל בני ראובן חנוך משפחת החנכי לפלוא משפחת הפלאי׃,Hebrew
לחצרן משפחת החצרוני לכרמי משפחת הכרמי׃,Hebrew
אלה משפחת הראובני ויהיו פקדיהם שלשה וארבעים אלף ושבע מאות ושלשים׃,Hebrew
ובני פלוא אליאב׃,Hebrew
ובני אליאב נמואל ודתן ואבירם הוא דתן ואבירם קרואי העדה אשר הצו על משה ועל אהרן בעדת קרח בהצתם על יהוה׃,Hebrew
ותפתח הארץ את פיה ותבלע אתם ואת קרח במות העדה באכל האש את חמשים ומאתים איש ויהיו לנס׃,Hebrew
ובני קרח לא מתו׃,Hebrew
בני שמעון למשפחתם לנמואל משפחת הנמואלי לימין משפחת הימיני ליכין משפחת היכיני׃,Hebrew
לזרח משפחת הזרחי לשאול משפחת השאולי׃,Hebrew
אלה משפחת השמעני שנים ועשרים אלף ומאתים׃,Hebrew
בני גד למשפחתם לצפון משפחת הצפוני לחגי משפחת החגי לשוני משפחת השוני׃,Hebrew
לאזני משפחת האזני לערי משפחת הערי׃,Hebrew
לארוד משפחת הארודי לאראלי משפחת האראלי׃,Hebrew
אלה משפחת בני גד לפקדיהם ארבעים אלף וחמש מאות׃,Hebrew
בני יהודה ער ואונן וימת ער ואונן בארץ כנען׃,Hebrew
ויהיו בני יהודה למשפחתם לשלה משפחת השלני לפרץ משפחת הפרצי לזרח משפחת הזרחי׃,Hebrew
ויהיו בני פרץ לחצרן משפחת החצרני לחמול משפחת החמולי׃,Hebrew
אלה משפחת יהודה לפקדיהם ששה ושבעים אלף וחמש מאות׃,Hebrew
בני יששכר למשפחתם תולע משפחת התולעי לפוה משפחת הפוני׃,Hebrew
לישוב משפחת הישובי לשמרן משפחת השמרני׃,Hebrew
אלה משפחת יששכר לפקדיהם ארבעה וששים אלף ושלש מאות׃,Hebrew
בני זבולן למשפחתם לסרד משפחת הסרדי לאלון משפחת האלני ליחלאל משפחת היחלאלי׃,Hebrew
אלה משפחת הזבולני לפקדיהם ששים אלף וחמש מאות׃,Hebrew
בני יוסף למשפחתם מנשה ואפרים׃,Hebrew
בני מנשה למכיר משפחת המכירי ומכיר הוליד את גלעד לגלעד משפחת הגלעדי׃,Hebrew
אלה בני גלעד איעזר משפחת האיעזרי לחלק משפחת החלקי׃,Hebrew
ואשריאל משפחת האשראלי ושכם משפחת השכמי׃,Hebrew
ושמידע משפחת השמידעי וחפר משפחת החפרי׃,Hebrew
וצלפחד בן חפר לא היו לו בנים כי אם בנות ושם בנות צלפחד מחלה ונעה חגלה מלכה ותרצה׃,Hebrew
אלה משפחת מנשה ופקדיהם שנים וחמשים אלף ושבע מאות׃,Hebrew
אלה בני אפרים למשפחתם לשותלח משפחת השתלחי לבכר משפחת הבכרי לתחן משפחת התחני׃,Hebrew
ואלה בני שותלח לערן משפחת הערני׃,Hebrew
אלה משפחת בני אפרים לפקדיהם שנים ושלשים אלף וחמש מאות אלה בני יוסף למשפחתם׃,Hebrew
בני בנימן למשפחתם לבלע משפחת הבלעי לאשבל משפחת האשבלי לאחירם משפחת האחירמי׃,Hebrew
לשפופם משפחת השופמי לחופם משפחת החופמי׃,Hebrew
ויהיו בני בלע ארד ונעמן משפחת הארדי לנעמן משפחת הנעמי׃,Hebrew
אלה בני בנימן למשפחתם ופקדיהם חמשה וארבעים אלף ושש מאות׃,Hebrew
אלה בני דן למשפחתם לשוחם משפחת השוחמי אלה משפחת דן למשפחתם׃,Hebrew
כל משפחת השוחמי לפקדיהם ארבעה וששים אלף וארבע מאות׃,Hebrew
בני אשר למשפחתם לימנה משפחת הימנה לישוי משפחת הישוי לבריעה משפחת הבריעי׃,Hebrew
לבני בריעה לחבר משפחת החברי למלכיאל משפחת המלכיאלי׃,Hebrew
ושם בת אשר שרח׃,Hebrew
אלה משפחת בני אשר לפקדיהם שלשה וחמשים אלף וארבע מאות׃,Hebrew
בני נפתלי למשפחתם ליחצאל משפחת היחצאלי לגוני משפחת הגוני׃,Hebrew
ליצר משפחת היצרי לשלם משפחת השלמי׃,Hebrew
אלה משפחת נפתלי למשפחתם ופקדיהם חמשה וארבעים אלף וארבע מאות׃,Hebrew
אלה פקודי בני ישראל שש מאות אלף ואלף שבע מאות ושלשים׃,Hebrew
וידבר יהוה אל משה לאמר׃,Hebrew
לאלה תחלק הארץ בנחלה במספר שמות׃,Hebrew
לרב תרבה נחלתו ולמעט תמעיט נחלתו איש לפי פקדיו יתן נחלתו׃,Hebrew
אך בגורל יחלק את הארץ לשמות מטות אבתם ינחלו׃,Hebrew
על פי הגורל תחלק נחלתו בין רב למעט׃,Hebrew
ואלה פקודי הלוי למשפחתם לגרשון משפחת הגרשני לקהת משפחת הקהתי למררי משפחת המררי׃,Hebrew
אלה משפחת לוי משפחת הלבני משפחת החברני משפחת המחלי משפחת המושי משפחת הקרחי וקהת הולד את עמרם׃,Hebrew
ושם אשת עמרם יוכבד בת לוי אשר ילדה אתה ללוי במצרים ותלד לעמרם את אהרן ואת משה ואת מרים אחתם׃,Hebrew
ויולד לאהרן את נדב ואת אביהוא את אלעזר ואת איתמר׃,Hebrew
וימת נדב ואביהוא בהקריבם אש זרה לפני יהוה׃,Hebrew
ויהיו פקדיהם שלשה ועשרים אלף כל זכר מבן חדש ומעלה כי לא התפקדו בתוך בני ישראל כי לא נתן להם נחלה בתוך בני ישראל׃,Hebrew
אלה פקודי משה ואלעזר הכהן אשר פקדו את בני ישראל בערבת מואב על ירדן ירחו׃,Hebrew
ובאלה לא היה איש מפקודי משה ואהרן הכהן אשר פקדו את בני ישראל במדבר סיני׃,Hebrew
כי אמר יהוה להם מות ימתו במדבר ולא נותר מהם איש כי אם כלב בן יפנה ויהושע בן נון׃,Hebrew
ותקרבנה בנות צלפחד בן חפר בן גלעד בן מכיר בן מנשה למשפחת מנשה בן יוסף ואלה שמות בנתיו מחלה נעה וחגלה ומלכה ותרצה׃,Hebrew
ותעמדנה לפני משה ולפני אלעזר הכהן ולפני הנשיאם וכל העדה פתח אהל מועד לאמר׃,Hebrew
אבינו מת במדבר והוא לא היה בתוך העדה הנועדים על יהוה בעדת קרח כי בחטאו מת ובנים לא היו לו׃,Hebrew
למה יגרע שם אבינו מתוך משפחתו כי אין לו בן תנה לנו אחזה בתוך אחי אבינו׃,Hebrew
ויקרב משה את משפטן לפני יהוה׃,Hebrew
ויאמר יהוה אל משה לאמר׃,Hebrew
כן בנות צלפחד דברת נתן תתן להם אחזת נחלה בתוך אחי אביהם והעברת את נחלת אביהן להן׃,Hebrew
ואל בני ישראל תדבר לאמר איש כי ימות ובן אין לו והעברתם את נחלתו לבתו׃,Hebrew
ואם אין לו בת ונתתם את נחלתו לאחיו׃,Hebrew
ואם אין לו אחים ונתתם את נחלתו לאחי אביו׃,Hebrew
ואם אין אחים לאביו ונתתם את נחלתו לשארו הקרב אליו ממשפחתו וירש אתה והיתה לבני ישראל לחקת משפט כאשר צוה יהוה את משה׃,Hebrew
ויאמר יהוה אל משה עלה אל הר העברים הזה וראה את הארץ אשר נתתי לבני ישראל׃,Hebrew
וראיתה אתה ונאספת אל עמיך גם אתה כאשר נאסף אהרן אחיך׃,Hebrew
כאשר מריתם פי במדבר צן במריבת העדה להקדישני במים לעיניהם הם מי מריבת קדש מדבר צן׃,Hebrew
וידבר משה אל יהוה לאמר׃,Hebrew
יפקד יהוה אלהי הרוחת לכל בשר איש על העדה׃,Hebrew
אשר יצא לפניהם ואשר יבא לפניהם ואשר יוציאם ואשר יביאם ולא תהיה עדת יהוה כצאן אשר אין להם רעה׃,Hebrew
ויאמר יהוה אל משה קח לך את יהושע בן נון איש אשר רוח בו וסמכת את ידך עליו׃,Hebrew
והעמדת אתו לפני אלעזר הכהן ולפני כל העדה וצויתה אתו לעיניהם׃,Hebrew
ונתתה מהודך עליו למען ישמעו כל עדת בני ישראל׃,Hebrew
ולפני אלעזר הכהן יעמד ושאל לו במשפט האורים לפני יהוה על פיו יצאו ועל פיו יבאו הוא וכל בני ישראל אתו וכל העדה׃,Hebrew
ויעש משה כאשר צוה יהוה אתו ויקח את יהושע ויעמדהו לפני אלעזר הכהן ולפני כל העדה׃,Hebrew
ויסמך את ידיו עליו ויצוהו כאשר דבר יהוה ביד משה׃,Hebrew
וידבר יהוה אל משה לאמר׃,Hebrew
צו את בני ישראל ואמרת אלהם את קרבני לחמי לאשי ריח ניחחי תשמרו להקריב לי במועדו׃,Hebrew
ואמרת להם זה האשה אשר תקריבו ליהוה כבשים בני שנה תמימם שנים ליום עלה תמיד׃,Hebrew
את הכבש אחד תעשה בבקר ואת הכבש השני תעשה בין הערבים׃,Hebrew
ועשירית האיפה סלת למנחה בלולה בשמן כתית רביעת ההין׃,Hebrew
עלת תמיד העשיה בהר סיני לריח ניחח אשה ליהוה׃,Hebrew
ונסכו רביעת ההין לכבש האחד בקדש הסך נסך שכר ליהוה׃,Hebrew
ואת הכבש השני תעשה בין הערבים כמנחת הבקר וכנסכו תעשה אשה ריח ניחח ליהוה׃,Hebrew
וביום השבת שני כבשים בני שנה תמימם ושני עשרנים סלת מנחה בלולה בשמן ונסכו׃,Hebrew
עלת שבת בשבתו על עלת התמיד ונסכה׃,Hebrew
ובראשי חדשיכם תקריבו עלה ליהוה פרים בני בקר שנים ואיל אחד כבשים בני שנה שבעה תמימם׃,Hebrew
ושלשה עשרנים סלת מנחה בלולה בשמן לפר האחד ושני עשרנים סלת מנחה בלולה בשמן לאיל האחד׃,Hebrew
ועשרן עשרון סלת מנחה בלולה בשמן לכבש האחד עלה ריח ניחח אשה ליהוה׃,Hebrew
ונסכיהם חצי ההין יהיה לפר ושלישת ההין לאיל ורביעת ההין לכבש יין זאת עלת חדש בחדשו לחדשי השנה׃,Hebrew
ושעיר עזים אחד לחטאת ליהוה על עלת התמיד יעשה ונסכו׃,Hebrew
ובחדש הראשון בארבעה עשר יום לחדש פסח ליהוה׃,Hebrew
ובחמשה עשר יום לחדש הזה חג שבעת ימים מצות יאכל׃,Hebrew
ביום הראשון מקרא קדש כל מלאכת עבדה לא תעשו׃,Hebrew
והקרבתם אשה עלה ליהוה פרים בני בקר שנים ואיל אחד ושבעה כבשים בני שנה תמימם יהיו לכם׃,Hebrew
ומנחתם סלת בלולה בשמן שלשה עשרנים לפר ושני עשרנים לאיל תעשו׃,Hebrew
עשרון עשרון תעשה לכבש האחד לשבעת הכבשים׃,Hebrew
ושעיר חטאת אחד לכפר עליכם׃,Hebrew
מלבד עלת הבקר אשר לעלת התמיד תעשו את אלה׃,Hebrew
כאלה תעשו ליום שבעת ימים לחם אשה ריח ניחח ליהוה על עולת התמיד יעשה ונסכו׃,Hebrew
וביום השביעי מקרא קדש יהיה לכם כל מלאכת עבדה לא תעשו׃,Hebrew
וביום הבכורים בהקריבכם מנחה חדשה ליהוה בשבעתיכם מקרא קדש יהיה לכם כל מלאכת עבדה לא תעשו׃,Hebrew
והקרבתם עולה לריח ניחח ליהוה פרים בני בקר שנים איל אחד שבעה כבשים בני שנה׃,Hebrew
ומנחתם סלת בלולה בשמן שלשה עשרנים לפר האחד שני עשרנים לאיל האחד׃,Hebrew
עשרון עשרון לכבש האחד לשבעת הכבשים׃,Hebrew
שעיר עזים אחד לכפר עליכם׃,Hebrew
מלבד עלת התמיד ומנחתו תעשו תמימם יהיו לכם ונסכיהם׃,Hebrew
ובחדש השביעי באחד לחדש מקרא קדש יהיה לכם כל מלאכת עבדה לא תעשו יום תרועה יהיה לכם׃,Hebrew
ועשיתם עלה לריח ניחח ליהוה פר בן בקר אחד איל אחד כבשים בני שנה שבעה תמימם׃,Hebrew
ומנחתם סלת בלולה בשמן שלשה עשרנים לפר שני עשרנים לאיל׃,Hebrew
ועשרון אחד לכבש האחד לשבעת הכבשים׃,Hebrew
ושעיר עזים אחד חטאת לכפר עליכם׃,Hebrew
מלבד עלת החדש ומנחתה ועלת התמיד ומנחתה ונסכיהם כמשפטם לריח ניחח אשה ליהוה׃,Hebrew
ובעשור לחדש השביעי הזה מקרא קדש יהיה לכם ועניתם את נפשתיכם כל מלאכה לא תעשו׃,Hebrew
והקרבתם עלה ליהוה ריח ניחח פר בן בקר אחד איל אחד כבשים בני שנה שבעה תמימם יהיו לכם׃,Hebrew
ומנחתם סלת בלולה בשמן שלשה עשרנים לפר שני עשרנים לאיל האחד׃,Hebrew
עשרון עשרון לכבש האחד לשבעת הכבשים׃,Hebrew
שעיר עזים אחד חטאת מלבד חטאת הכפרים ועלת התמיד ומנחתה ונסכיהם׃,Hebrew
ובחמשה עשר יום לחדש השביעי מקרא קדש יהיה לכם כל מלאכת עבדה לא תעשו וחגתם חג ליהוה שבעת ימים׃,Hebrew
והקרבתם עלה אשה ריח ניחח ליהוה פרים בני בקר שלשה עשר אילם שנים כבשים בני שנה ארבעה עשר תמימם יהיו׃,Hebrew
ומנחתם סלת בלולה בשמן שלשה עשרנים לפר האחד לשלשה עשר פרים שני עשרנים לאיל האחד לשני האילם׃,Hebrew
ועשרון עשרון לכבש האחד לארבעה עשר כבשים׃,Hebrew
ושעיר עזים אחד חטאת מלבד עלת התמיד מנחתה ונסכה׃,Hebrew
וביום השני פרים בני בקר שנים עשר אילם שנים כבשים בני שנה ארבעה עשר תמימם׃,Hebrew
ומנחתם ונסכיהם לפרים לאילם ולכבשים במספרם כמשפט׃,Hebrew
ושעיר עזים אחד חטאת מלבד עלת התמיד ומנחתה ונסכיהם׃,Hebrew
וביום השלישי פרים עשתי עשר אילם שנים כבשים בני שנה ארבעה עשר תמימם׃,Hebrew
ומנחתם ונסכיהם לפרים לאילם ולכבשים במספרם כמשפט׃,Hebrew
ושעיר חטאת אחד מלבד עלת התמיד ומנחתה ונסכה׃,Hebrew
וביום הרביעי פרים עשרה אילם שנים כבשים בני שנה ארבעה עשר תמימם׃,Hebrew
מנחתם ונסכיהם לפרים לאילם ולכבשים במספרם כמשפט׃,Hebrew
ושעיר עזים אחד חטאת מלבד עלת התמיד מנחתה ונסכה׃,Hebrew
וביום החמישי פרים תשעה אילם שנים כבשים בני שנה ארבעה עשר תמימם׃,Hebrew
ומנחתם ונסכיהם לפרים לאילם ולכבשים במספרם כמשפט׃,Hebrew
ושעיר חטאת אחד מלבד עלת התמיד ומנחתה ונסכה׃,Hebrew
וביום הששי פרים שמנה אילם שנים כבשים בני שנה ארבעה עשר תמימם׃,Hebrew
ומנחתם ונסכיהם לפרים לאילם ולכבשים במספרם כמשפט׃,Hebrew
ושעיר חטאת אחד מלבד עלת התמיד מנחתה ונסכיה׃,Hebrew
וביום השביעי פרים שבעה אילם שנים כבשים בני שנה ארבעה עשר תמימם׃,Hebrew
ומנחתם ונסכהם לפרים לאילם ולכבשים במספרם כמשפטם׃,Hebrew
ושעיר חטאת אחד מלבד עלת התמיד מנחתה ונסכה׃,Hebrew
ביום השמיני עצרת תהיה לכם כל מלאכת עבדה לא תעשו׃,Hebrew
והקרבתם עלה אשה ריח ניחח ליהוה פר אחד איל אחד כבשים בני שנה שבעה תמימם׃,Hebrew
מנחתם ונסכיהם לפר לאיל ולכבשים במספרם כמשפט׃,Hebrew
ושעיר חטאת אחד מלבד עלת התמיד ומנחתה ונסכה׃,Hebrew
אלה תעשו ליהוה במועדיכם לבד מנדריכם ונדבתיכם לעלתיכם ולמנחתיכם ולנסכיכם ולשלמיכם׃,Hebrew
ויאמר משה אל בני ישראל ככל אשר צוה יהוה את משה׃,Hebrew
וידבר משה אל ראשי המטות לבני ישראל לאמר זה הדבר אשר צוה יהוה׃,Hebrew
איש כי ידר נדר ליהוה או השבע שבעה לאסר אסר על נפשו לא יחל דברו ככל היצא מפיו יעשה׃,Hebrew
ואשה כי תדר נדר ליהוה ואסרה אסר בבית אביה בנעריה׃,Hebrew
ושמע אביה את נדרה ואסרה אשר אסרה על נפשה והחריש לה אביה וקמו כל נדריה וכל אסר אשר אסרה על נפשה יקום׃,Hebrew
ואם הניא אביה אתה ביום שמעו כל נדריה ואסריה אשר אסרה על נפשה לא יקום ויהוה יסלח לה כי הניא אביה אתה׃,Hebrew
ואם היו תהיה לאיש ונדריה עליה או מבטא שפתיה אשר אסרה על נפשה׃,Hebrew
ושמע אישה ביום שמעו והחריש לה וקמו נדריה ואסרה אשר אסרה על נפשה יקמו׃,Hebrew
ואם ביום שמע אישה יניא אותה והפר את נדרה אשר עליה ואת מבטא שפתיה אשר אסרה על נפשה ויהוה יסלח לה׃,Hebrew
ונדר אלמנה וגרושה כל אשר אסרה על נפשה יקום עליה׃,Hebrew
ואם בית אישה נדרה או אסרה אסר על נפשה בשבעה׃,Hebrew
ושמע אישה והחרש לה לא הניא אתה וקמו כל נדריה וכל אסר אשר אסרה על נפשה יקום׃,Hebrew
ואם הפר יפר אתם אישה ביום שמעו כל מוצא שפתיה לנדריה ולאסר נפשה לא יקום אישה הפרם ויהוה יסלח לה׃,Hebrew
כל נדר וכל שבעת אסר לענת נפש אישה יקימנו ואישה יפרנו׃,Hebrew
ואם החרש יחריש לה אישה מיום אל יום והקים את כל נדריה או את כל אסריה אשר עליה הקים אתם כי החרש לה ביום שמעו׃,Hebrew
ואם הפר יפר אתם אחרי שמעו ונשא את עונה׃,Hebrew
אלה החקים אשר צוה יהוה את משה בין איש לאשתו בין אב לבתו בנעריה בית אביה׃,Hebrew
וידבר יהוה אל משה לאמר׃,Hebrew
נקם נקמת בני ישראל מאת המדינים אחר תאסף אל עמיך׃,Hebrew
וידבר משה אל העם לאמר החלצו מאתכם אנשים לצבא ויהיו על מדין לתת נקמת יהוה במדין׃,Hebrew
אלף למטה אלף למטה לכל מטות ישראל תשלחו לצבא׃,Hebrew
וימסרו מאלפי ישראל אלף למטה שנים עשר אלף חלוצי צבא׃,Hebrew
וישלח אתם משה אלף למטה לצבא אתם ואת פינחס בן אלעזר הכהן לצבא וכלי הקדש וחצצרות התרועה בידו׃,Hebrew
ויצבאו על מדין כאשר צוה יהוה את משה ויהרגו כל זכר׃,Hebrew
ואת מלכי מדין הרגו על חלליהם את אוי ואת רקם ואת צור ואת חור ואת רבע חמשת מלכי מדין ואת בלעם בן בעור הרגו בחרב׃,Hebrew
וישבו בני ישראל את נשי מדין ואת טפם ואת כל בהמתם ואת כל מקנהם ואת כל חילם בזזו׃,Hebrew
ואת כל עריהם במושבתם ואת כל טירתם שרפו באש׃,Hebrew
ויקחו את כל השלל ואת כל המלקוח באדם ובבהמה׃,Hebrew
ויבאו אל משה ואל אלעזר הכהן ואל עדת בני ישראל את השבי ואת המלקוח ואת השלל אל המחנה אל ערבת מואב אשר על ירדן ירחו׃,Hebrew
ויצאו משה ואלעזר הכהן וכל נשיאי העדה לקראתם אל מחוץ למחנה׃,Hebrew
ויקצף משה על פקודי החיל שרי האלפים ושרי המאות הבאים מצבא המלחמה׃,Hebrew
ויאמר אליהם משה החייתם כל נקבה׃,Hebrew
הן הנה היו לבני ישראל בדבר בלעם למסר מעל ביהוה על דבר פעור ותהי המגפה בעדת יהוה׃,Hebrew
ועתה הרגו כל זכר בטף וכל אשה ידעת איש למשכב זכר הרגו׃,Hebrew
וכל הטף בנשים אשר לא ידעו משכב זכר החיו לכם׃,Hebrew
ואתם חנו מחוץ למחנה שבעת ימים כל הרג נפש וכל נגע בחלל תתחטאו ביום השלישי וביום השביעי אתם ושביכם׃,Hebrew
וכל בגד וכל כלי עור וכל מעשה עזים וכל כלי עץ תתחטאו׃,Hebrew
ויאמר אלעזר הכהן אל אנשי הצבא הבאים למלחמה זאת חקת התורה אשר צוה יהוה את משה׃,Hebrew
אך את הזהב ואת הכסף את הנחשת את הברזל את הבדיל ואת העפרת׃,Hebrew
כל דבר אשר יבא באש תעבירו באש וטהר אך במי נדה יתחטא וכל אשר לא יבא באש תעבירו במים׃,Hebrew
וכבסתם בגדיכם ביום השביעי וטהרתם ואחר תבאו אל המחנה׃,Hebrew
ויאמר יהוה אל משה לאמר׃,Hebrew
שא את ראש מלקוח השבי באדם ובבהמה אתה ואלעזר הכהן וראשי אבות העדה׃,Hebrew
וחצית את המלקוח בין תפשי המלחמה היצאים לצבא ובין כל העדה׃,Hebrew
והרמת מכס ליהוה מאת אנשי המלחמה היצאים לצבא אחד נפש מחמש המאות מן האדם ומן הבקר ומן החמרים ומן הצאן׃,Hebrew
ממחציתם תקחו ונתתה לאלעזר הכהן תרומת יהוה׃,Hebrew
וממחצת בני ישראל תקח אחד אחז מן החמשים מן האדם מן הבקר מן החמרים ומן הצאן מכל הבהמה ונתתה אתם ללוים שמרי משמרת משכן יהוה׃,Hebrew
ויעש משה ואלעזר הכהן כאשר צוה יהוה את משה׃,Hebrew
ויהי המלקוח יתר הבז אשר בזזו עם הצבא צאן שש מאות אלף ושבעים אלף וחמשת אלפים׃,Hebrew
ובקר שנים ושבעים אלף׃,Hebrew
וחמרים אחד וששים אלף׃,Hebrew
ונפש אדם מן הנשים אשר לא ידעו משכב זכר כל נפש שנים ושלשים אלף׃,Hebrew
ותהי המחצה חלק היצאים בצבא מספר הצאן שלש מאות אלף ושלשים אלף ושבעת אלפים וחמש מאות׃,Hebrew
ויהי המכס ליהוה מן הצאן שש מאות חמש ושבעים׃,Hebrew
והבקר ששה ושלשים אלף ומכסם ליהוה שנים ושבעים׃,Hebrew
וחמרים שלשים אלף וחמש מאות ומכסם ליהוה אחד וששים׃,Hebrew
ונפש אדם ששה עשר אלף ומכסם ליהוה שנים ושלשים נפש׃,Hebrew
ויתן משה את מכס תרומת יהוה לאלעזר הכהן כאשר צוה יהוה את משה׃,Hebrew
וממחצית בני ישראל אשר חצה משה מן האנשים הצבאים׃,Hebrew
ותהי מחצת העדה מן הצאן שלש מאות אלף ושלשים אלף שבעת אלפים וחמש מאות׃,Hebrew
ובקר ששה ושלשים אלף׃,Hebrew
וחמרים שלשים אלף וחמש מאות׃,Hebrew
ונפש אדם ששה עשר אלף׃,Hebrew
ויקח משה ממחצת בני ישראל את האחז אחד מן החמשים מן האדם ומן הבהמה ויתן אתם ללוים שמרי משמרת משכן יהוה כאשר צוה יהוה את משה׃,Hebrew
ויקרבו אל משה הפקדים אשר לאלפי הצבא שרי האלפים ושרי המאות׃,Hebrew
ויאמרו אל משה עבדיך נשאו את ראש אנשי המלחמה אשר בידנו ולא נפקד ממנו איש׃,Hebrew
ונקרב את קרבן יהוה איש אשר מצא כלי זהב אצעדה וצמיד טבעת עגיל וכומז לכפר על נפשתינו לפני יהוה׃,Hebrew
ויקח משה ואלעזר הכהן את הזהב מאתם כל כלי מעשה׃,Hebrew
ויהי כל זהב התרומה אשר הרימו ליהוה ששה עשר אלף שבע מאות וחמשים שקל מאת שרי האלפים ומאת שרי המאות׃,Hebrew
אנשי הצבא בזזו איש לו׃,Hebrew
ויקח משה ואלעזר הכהן את הזהב מאת שרי האלפים והמאות ויבאו אתו אל אהל מועד זכרון לבני ישראל לפני יהוה׃,Hebrew
ומקנה רב היה לבני ראובן ולבני גד עצום מאד ויראו את ארץ יעזר ואת ארץ גלעד והנה המקום מקום מקנה׃,Hebrew
ויבאו בני גד ובני ראובן ויאמרו אל משה ואל אלעזר הכהן ואל נשיאי העדה לאמר׃,Hebrew
עטרות ודיבן ויעזר ונמרה וחשבון ואלעלה ושבם ונבו ובען׃,Hebrew
הארץ אשר הכה יהוה לפני עדת ישראל ארץ מקנה הוא ולעבדיך מקנה׃,Hebrew
ויאמרו אם מצאנו חן בעיניך יתן את הארץ הזאת לעבדיך לאחזה אל תעברנו את הירדן׃,Hebrew
ויאמר משה לבני גד ולבני ראובן האחיכם יבאו למלחמה ואתם תשבו פה׃,Hebrew
ולמה תנואון את לב בני ישראל מעבר אל הארץ אשר נתן להם יהוה׃,Hebrew
כה עשו אבתיכם בשלחי אתם מקדש ברנע לראות את הארץ׃,Hebrew
ויעלו עד נחל אשכול ויראו את הארץ ויניאו את לב בני ישראל לבלתי בא אל הארץ אשר נתן להם יהוה׃,Hebrew
ויחר אף יהוה ביום ההוא וישבע לאמר׃,Hebrew
אם יראו האנשים העלים ממצרים מבן עשרים שנה ומעלה את האדמה אשר נשבעתי לאברהם ליצחק וליעקב כי לא מלאו אחרי׃,Hebrew
בלתי כלב בן יפנה הקנזי ויהושע בן נון כי מלאו אחרי יהוה׃,Hebrew
ויחר אף יהוה בישראל וינעם במדבר ארבעים שנה עד תם כל הדור העשה הרע בעיני יהוה׃,Hebrew
והנה קמתם תחת אבתיכם תרבות אנשים חטאים לספות עוד על חרון אף יהוה אל ישראל׃,Hebrew
כי תשובן מאחריו ויסף עוד להניחו במדבר ושחתם לכל העם הזה׃,Hebrew
ויגשו אליו ויאמרו גדרת צאן נבנה למקננו פה וערים לטפנו׃,Hebrew
ואנחנו נחלץ חשים לפני בני ישראל עד אשר אם הביאנם אל מקומם וישב טפנו בערי המבצר מפני ישבי הארץ׃,Hebrew
לא נשוב אל בתינו עד התנחל בני ישראל איש נחלתו׃,Hebrew
כי לא ננחל אתם מעבר לירדן והלאה כי באה נחלתנו אלינו מעבר הירדן מזרחה׃,Hebrew
ויאמר אליהם משה אם תעשון את הדבר הזה אם תחלצו לפני יהוה למלחמה׃,Hebrew
ועבר לכם כל חלוץ את הירדן לפני יהוה עד הורישו את איביו מפניו׃,Hebrew
ונכבשה הארץ לפני יהוה ואחר תשבו והייתם נקיים מיהוה ומישראל והיתה הארץ הזאת לכם לאחזה לפני יהוה׃,Hebrew
ואם לא תעשון כן הנה חטאתם ליהוה ודעו חטאתכם אשר תמצא אתכם׃,Hebrew
בנו לכם ערים לטפכם וגדרת לצנאכם והיצא מפיכם תעשו׃,Hebrew
ויאמר בני גד ובני ראובן אל משה לאמר עבדיך יעשו כאשר אדני מצוה׃,Hebrew
טפנו נשינו מקננו וכל בהמתנו יהיו שם בערי הגלעד׃,Hebrew
ועבדיך יעברו כל חלוץ צבא לפני יהוה למלחמה כאשר אדני דבר׃,Hebrew
ויצו להם משה את אלעזר הכהן ואת יהושע בן נון ואת ראשי אבות המטות לבני ישראל׃,Hebrew
ויאמר משה אלהם אם יעברו בני גד ובני ראובן אתכם את הירדן כל חלוץ למלחמה לפני יהוה ונכבשה הארץ לפניכם ונתתם להם את ארץ הגלעד לאחזה׃,Hebrew
ואם לא יעברו חלוצים אתכם ונאחזו בתככם בארץ כנען׃,Hebrew
ויענו בני גד ובני ראובן לאמר את אשר דבר יהוה אל עבדיך כן נעשה׃,Hebrew
נחנו נעבר חלוצים לפני יהוה ארץ כנען ואתנו אחזת נחלתנו מעבר לירדן׃,Hebrew
ויתן להם משה לבני גד ולבני ראובן ולחצי שבט מנשה בן יוסף את ממלכת סיחן מלך האמרי ואת ממלכת עוג מלך הבשן הארץ לעריה בגבלת ערי הארץ סביב׃,Hebrew
ויבנו בני גד את דיבן ואת עטרת ואת ערער׃,Hebrew
ואת עטרת שופן ואת יעזר ויגבהה׃,Hebrew
ואת בית נמרה ואת בית הרן ערי מבצר וגדרת צאן׃,Hebrew
ובני ראובן בנו את חשבון ואת אלעלא ואת קריתים׃,Hebrew
ואת נבו ואת בעל מעון מוסבת שם ואת שבמה ויקראו בשמת את שמות הערים אשר בנו׃,Hebrew
וילכו בני מכיר בן מנשה גלעדה וילכדה ויורש את האמרי אשר בה׃,Hebrew
ויתן משה את הגלעד למכיר בן מנשה וישב בה׃,Hebrew
ויאיר בן מנשה הלך וילכד את חותיהם ויקרא אתהן חות יאיר׃,Hebrew
ונבח הלך וילכד את קנת ואת בנתיה ויקרא לה נבח בשמו׃,Hebrew
אלה מסעי בני ישראל אשר יצאו מארץ מצרים לצבאתם ביד משה ואהרן׃,Hebrew
ויכתב משה את מוצאיהם למסעיהם על פי יהוה ואלה מסעיהם למוצאיהם׃,Hebrew
ויסעו מרעמסס בחדש הראשון בחמשה עשר יום לחדש הראשון ממחרת הפסח יצאו בני ישראל ביד רמה לעיני כל מצרים׃,Hebrew
ומצרים מקברים את אשר הכה יהוה בהם כל בכור ובאלהיהם עשה יהוה שפטים׃,Hebrew
ויסעו בני ישראל מרעמסס ויחנו בסכת׃,Hebrew
ויסעו מסכת ויחנו באתם אשר בקצה המדבר׃,Hebrew
ויסעו מאתם וישב על פי החירת אשר על פני בעל צפון ויחנו לפני מגדל׃,Hebrew
ויסעו מפני החירת ויעברו בתוך הים המדברה וילכו דרך שלשת ימים במדבר אתם ויחנו במרה׃,Hebrew
ויסעו ממרה ויבאו אילמה ובאילם שתים עשרה עינת מים ושבעים תמרים ויחנו שם׃,Hebrew
ויסעו מאילם ויחנו על ים סוף׃,Hebrew
ויסעו מים סוף ויחנו במדבר סין׃,Hebrew
ויסעו ממדבר סין ויחנו בדפקה׃,Hebrew
ויסעו מדפקה ויחנו באלוש׃,Hebrew
ויסעו מאלוש ויחנו ברפידם ולא היה שם מים לעם לשתות׃,Hebrew
ויסעו מרפידם ויחנו במדבר סיני׃,Hebrew
ויסעו ממדבר סיני ויחנו בקברת התאוה׃,Hebrew
ויסעו מקברת התאוה ויחנו בחצרת׃,Hebrew
ויסעו מחצרת ויחנו ברתמה׃,Hebrew
ויסעו מרתמה ויחנו ברמן פרץ׃,Hebrew
ויסעו מרמן פרץ ויחנו בלבנה׃,Hebrew
ויסעו מלבנה ויחנו ברסה׃,Hebrew
ויסעו מרסה ויחנו בקהלתה׃,Hebrew
ויסעו מקהלתה ויחנו בהר שפר׃,Hebrew
ויסעו מהר שפר ויחנו בחרדה׃,Hebrew
ויסעו מחרדה ויחנו במקהלת׃,Hebrew
ויסעו ממקהלת ויחנו בתחת׃,Hebrew
ויסעו מתחת ויחנו בתרח׃,Hebrew
ויסעו מתרח ויחנו במתקה׃,Hebrew
ויסעו ממתקה ויחנו בחשמנה׃,Hebrew
ויסעו מחשמנה ויחנו במסרות׃,Hebrew
ויסעו ממסרות ויחנו בבני יעקן׃,Hebrew
ויסעו מבני יעקן ויחנו בחר הגדגד׃,Hebrew
ויסעו מחר הגדגד ויחנו ביטבתה׃,Hebrew
ויסעו מיטבתה ויחנו בעברנה׃,Hebrew
ויסעו מעברנה ויחנו בעציון גבר׃,Hebrew
ויסעו מעציון גבר ויחנו במדבר צן הוא קדש׃,Hebrew
ויסעו מקדש ויחנו בהר ההר בקצה ארץ אדום׃,Hebrew
ויעל אהרן הכהן אל הר ההר על פי יהוה וימת שם בשנת הארבעים לצאת בני ישראל מארץ מצרים בחדש החמישי באחד לחדש׃,Hebrew
ואהרן בן שלש ועשרים ומאת שנה במתו בהר ההר׃,Hebrew
וישמע הכנעני מלך ערד והוא ישב בנגב בארץ כנען בבא בני ישראל׃,Hebrew
ויסעו מהר ההר ויחנו בצלמנה׃,Hebrew
ויסעו מצלמנה ויחנו בפונן׃,Hebrew
ויסעו מפונן ויחנו באבת׃,Hebrew
ויסעו מאבת ויחנו בעיי העברים בגבול מואב׃,Hebrew
ויסעו מעיים ויחנו בדיבן גד׃,Hebrew
ויסעו מדיבן גד ויחנו בעלמן דבלתימה׃,Hebrew
ויסעו מעלמן דבלתימה ויחנו בהרי העברים לפני נבו׃,Hebrew
ויסעו מהרי העברים ויחנו בערבת מואב על ירדן ירחו׃,Hebrew
ויחנו על הירדן מבית הישמת עד אבל השטים בערבת מואב׃,Hebrew
וידבר יהוה אל משה בערבת מואב על ירדן ירחו לאמר׃,Hebrew
דבר אל בני ישראל ואמרת אלהם כי אתם עברים את הירדן אל ארץ כנען׃,Hebrew
והורשתם את כל ישבי הארץ מפניכם ואבדתם את כל משכיתם ואת כל צלמי מסכתם תאבדו ואת כל במתם תשמידו׃,Hebrew
והורשתם את הארץ וישבתם בה כי לכם נתתי את הארץ לרשת אתה׃,Hebrew
והתנחלתם את הארץ בגורל למשפחתיכם לרב תרבו את נחלתו ולמעט תמעיט את נחלתו אל אשר יצא לו שמה הגורל לו יהיה למטות אבתיכם תתנחלו׃,Hebrew
ואם לא תורישו את ישבי הארץ מפניכם והיה אשר תותירו מהם לשכים בעיניכם ולצנינם בצדיכם וצררו אתכם על הארץ אשר אתם ישבים בה׃,Hebrew
והיה כאשר דמיתי לעשות להם אעשה לכם׃,Hebrew
וידבר יהוה אל משה לאמר׃,Hebrew
צו את בני ישראל ואמרת אלהם כי אתם באים אל הארץ כנען זאת הארץ אשר תפל לכם בנחלה ארץ כנען לגבלתיה׃,Hebrew
והיה לכם פאת נגב ממדבר צן על ידי אדום והיה לכם גבול נגב מקצה ים המלח קדמה׃,Hebrew
ונסב לכם הגבול מנגב למעלה עקרבים ועבר צנה והיה תוצאתיו מנגב לקדש ברנע ויצא חצר אדר ועבר עצמנה׃,Hebrew
ונסב הגבול מעצמון נחלה מצרים והיו תוצאתיו הימה׃,Hebrew
וגבול ים והיה לכם הים הגדול וגבול זה יהיה לכם גבול ים׃,Hebrew
וזה יהיה לכם גבול צפון מן הים הגדל תתאו לכם הר ההר׃,Hebrew
מהר ההר תתאו לבא חמת והיו תוצאת הגבל צדדה׃,Hebrew
ויצא הגבל זפרנה והיו תוצאתיו חצר עינן זה יהיה לכם גבול צפון׃,Hebrew
והתאויתם לכם לגבול קדמה מחצר עינן שפמה׃,Hebrew
וירד הגבל משפם הרבלה מקדם לעין וירד הגבול ומחה על כתף ים כנרת קדמה׃,Hebrew
וירד הגבול הירדנה והיו תוצאתיו ים המלח זאת תהיה לכם הארץ לגבלתיה סביב׃,Hebrew
ויצו משה את בני ישראל לאמר זאת הארץ אשר תתנחלו אתה בגורל אשר צוה יהוה לתת לתשעת המטות וחצי המטה׃,Hebrew
כי לקחו מטה בני הראובני לבית אבתם ומטה בני הגדי לבית אבתם וחצי מטה מנשה לקחו נחלתם׃,Hebrew
שני המטות וחצי המטה לקחו נחלתם מעבר לירדן ירחו קדמה מזרחה׃,Hebrew
וידבר יהוה אל משה לאמר׃,Hebrew
אלה שמות האנשים אשר ינחלו לכם את הארץ אלעזר הכהן ויהושע בן נון׃,Hebrew
ונשיא אחד נשיא אחד ממטה תקחו לנחל את הארץ׃,Hebrew
ואלה שמות האנשים למטה יהודה כלב בן יפנה׃,Hebrew
ולמטה בני שמעון שמואל בן עמיהוד׃,Hebrew
למטה בנימן אלידד בן כסלון׃,Hebrew
ולמטה בני דן נשיא בקי בן יגלי׃,Hebrew
לבני יוסף למטה בני מנשה נשיא חניאל בן אפד׃,Hebrew
ולמטה בני אפרים נשיא קמואל בן שפטן׃,Hebrew
ולמטה בני זבולן נשיא אליצפן בן פרנך׃,Hebrew
ולמטה בני יששכר נשיא פלטיאל בן עזן׃,Hebrew
ולמטה בני אשר נשיא אחיהוד בן שלמי׃,Hebrew
ולמטה בני נפתלי נשיא פדהאל בן עמיהוד׃,Hebrew
אלה אשר צוה יהוה לנחל את בני ישראל בארץ כנען׃,Hebrew
וידבר יהוה אל משה בערבת מואב על ירדן ירחו לאמר׃,Hebrew
צו את בני ישראל ונתנו ללוים מנחלת אחזתם ערים לשבת ומגרש לערים סביבתיהם תתנו ללוים׃,Hebrew
והיו הערים להם לשבת ומגרשיהם יהיו לבהמתם ולרכשם ולכל חיתם׃,Hebrew
ומגרשי הערים אשר תתנו ללוים מקיר העיר וחוצה אלף אמה סביב׃,Hebrew
ומדתם מחוץ לעיר את פאת קדמה אלפים באמה ואת פאת נגב אלפים באמה ואת פאת ים אלפים באמה ואת פאת צפון אלפים באמה והעיר בתוך זה יהיה להם מגרשי הערים׃,Hebrew
ואת הערים אשר תתנו ללוים את שש ערי המקלט אשר תתנו לנס שמה הרצח ועליהם תתנו ארבעים ושתים עיר׃,Hebrew
כל הערים אשר תתנו ללוים ארבעים ושמנה עיר אתהן ואת מגרשיהן׃,Hebrew
והערים אשר תתנו מאחזת בני ישראל מאת הרב תרבו ומאת המעט תמעיטו איש כפי נחלתו אשר ינחלו יתן מעריו ללוים׃,Hebrew
וידבר יהוה אל משה לאמר׃,Hebrew
דבר אל בני ישראל ואמרת אלהם כי אתם עברים את הירדן ארצה כנען׃,Hebrew
והקריתם לכם ערים ערי מקלט תהיינה לכם ונס שמה רצח מכה נפש בשגגה׃,Hebrew
והיו לכם הערים למקלט מגאל ולא ימות הרצח עד עמדו לפני העדה למשפט׃,Hebrew
והערים אשר תתנו שש ערי מקלט תהיינה לכם׃,Hebrew
את שלש הערים תתנו מעבר לירדן ואת שלש הערים תתנו בארץ כנען ערי מקלט תהיינה׃,Hebrew
לבני ישראל ולגר ולתושב בתוכם תהיינה שש הערים האלה למקלט לנוס שמה כל מכה נפש בשגגה׃,Hebrew
ואם בכלי ברזל הכהו וימת רצח הוא מות יומת הרצח׃,Hebrew
ואם באבן יד אשר ימות בה הכהו וימת רצח הוא מות יומת הרצח׃,Hebrew
או בכלי עץ יד אשר ימות בו הכהו וימת רצח הוא מות יומת הרצח׃,Hebrew
גאל הדם הוא ימית את הרצח בפגעו בו הוא ימיתנו׃,Hebrew
ואם בשנאה יהדפנו או השליך עליו בצדיה וימת׃,Hebrew
או באיבה הכהו בידו וימת מות יומת המכה רצח הוא גאל הדם ימית את הרצח בפגעו בו׃,Hebrew
ואם בפתע בלא איבה הדפו או השליך עליו כל כלי בלא צדיה׃,Hebrew
או בכל אבן אשר ימות בה בלא ראות ויפל עליו וימת והוא לא אויב לו ולא מבקש רעתו׃,Hebrew
ושפטו העדה בין המכה ובין גאל הדם על המשפטים האלה׃,Hebrew
והצילו העדה את הרצח מיד גאל הדם והשיבו אתו העדה אל עיר מקלטו אשר נס שמה וישב בה עד מות הכהן הגדל אשר משח אתו בשמן הקדש׃,Hebrew
ואם יצא יצא הרצח את גבול עיר מקלטו אשר ינוס שמה׃,Hebrew
ומצא אתו גאל הדם מחוץ לגבול עיר מקלטו ורצח גאל הדם את הרצח אין לו דם׃,Hebrew
כי בעיר מקלטו ישב עד מות הכהן הגדל ואחרי מות הכהן הגדל ישוב הרצח אל ארץ אחזתו׃,Hebrew
והיו אלה לכם לחקת משפט לדרתיכם בכל מושבתיכם׃,Hebrew
כל מכה נפש לפי עדים ירצח את הרצח ועד אחד לא יענה בנפש למות׃,Hebrew
ולא תקחו כפר לנפש רצח אשר הוא רשע למות כי מות יומת׃,Hebrew
ולא תקחו כפר לנוס אל עיר מקלטו לשוב לשבת בארץ עד מות הכהן׃,Hebrew
ולא תחניפו את הארץ אשר אתם בה כי הדם הוא יחניף את הארץ ולארץ לא יכפר לדם אשר שפך בה כי אם בדם שפכו׃,Hebrew
ולא תטמא את הארץ אשר אתם ישבים בה אשר אני שכן בתוכה כי אני יהוה שכן בתוך בני ישראל׃,Hebrew
ויקרבו ראשי האבות למשפחת בני גלעד בן מכיר בן מנשה ממשפחת בני יוסף וידברו לפני משה ולפני הנשאים ראשי אבות לבני ישראל׃,Hebrew
ויאמרו את אדני צוה יהוה לתת את הארץ בנחלה בגורל לבני ישראל ואדני צוה ביהוה לתת את נחלת צלפחד אחינו לבנתיו׃,Hebrew
והיו לאחד מבני שבטי בני ישראל לנשים ונגרעה נחלתן מנחלת אבתינו ונוסף על נחלת המטה אשר תהיינה להם ומגרל נחלתנו יגרע׃,Hebrew
ואם יהיה היבל לבני ישראל ונוספה נחלתן על נחלת המטה אשר תהיינה להם ומנחלת מטה אבתינו יגרע נחלתן׃,Hebrew
ויצו משה את בני ישראל על פי יהוה לאמר כן מטה בני יוסף דברים׃,Hebrew
זה הדבר אשר צוה יהוה לבנות צלפחד לאמר לטוב בעיניהם תהיינה לנשים אך למשפחת מטה אביהם תהיינה לנשים׃,Hebrew
ולא תסב נחלה לבני ישראל ממטה אל מטה כי איש בנחלת מטה אבתיו ידבקו בני ישראל׃,Hebrew
וכל בת ירשת נחלה ממטות בני ישראל לאחד ממשפחת מטה אביה תהיה לאשה למען יירשו בני ישראל איש נחלת אבתיו׃,Hebrew
ולא תסב נחלה ממטה למטה אחר כי איש בנחלתו ידבקו מטות בני ישראל׃,Hebrew
כאשר צוה יהוה את משה כן עשו בנות צלפחד׃,Hebrew
ותהיינה מחלה תרצה וחגלה ומלכה ונעה בנות צלפחד לבני דדיהן לנשים׃,Hebrew
ממשפחת בני מנשה בן יוסף היו לנשים ותהי נחלתן על מטה משפחת אביהן׃,Hebrew
אלה המצות והמשפטים אשר צוה יהוה ביד משה אל בני ישראל בערבת מואב על ירדן ירחו׃,Hebrew
אלה הדברים אשר דבר משה אל כל ישראל בעבר הירדן במדבר בערבה מול סוף בין פארן ובין תפל ולבן וחצרת ודי זהב׃,Hebrew
אחד עשר יום מחרב דרך הר שעיר עד קדש ברנע׃,Hebrew
ויהי בארבעים שנה בעשתי עשר חדש באחד לחדש דבר משה אל בני ישראל ככל אשר צוה יהוה אתו אלהם׃,Hebrew
אחרי הכתו את סיחן מלך האמרי אשר יושב בחשבון ואת עוג מלך הבשן אשר יושב בעשתרת באדרעי׃,Hebrew
בעבר הירדן בארץ מואב הואיל משה באר את התורה הזאת לאמר׃,Hebrew
יהוה אלהינו דבר אלינו בחרב לאמר רב לכם שבת בהר הזה׃,Hebrew
פנו וסעו לכם ובאו הר האמרי ואל כל שכניו בערבה בהר ובשפלה ובנגב ובחוף הים ארץ הכנעני והלבנון עד הנהר הגדל נהר פרת׃,Hebrew
ראה נתתי לפניכם את הארץ באו ורשו את הארץ אשר נשבע יהוה לאבתיכם לאברהם ליצחק וליעקב לתת להם ולזרעם אחריהם׃,Hebrew
ואמר אלכם בעת ההוא לאמר לא אוכל לבדי שאת אתכם׃,Hebrew
יהוה אלהיכם הרבה אתכם והנכם היום ככוכבי השמים לרב׃,Hebrew
יהוה אלהי אבותכם יסף עליכם ככם אלף פעמים ויברך אתכם כאשר דבר לכם׃,Hebrew
איכה אשא לבדי טרחכם ומשאכם וריבכם׃,Hebrew
הבו לכם אנשים חכמים ונבנים וידעים לשבטיכם ואשימם בראשיכם׃,Hebrew
ותענו אתי ותאמרו טוב הדבר אשר דברת לעשות׃,Hebrew
ואקח את ראשי שבטיכם אנשים חכמים וידעים ואתן אתם ראשים עליכם שרי אלפים ושרי מאות ושרי חמשים ושרי עשרת ושטרים לשבטיכם׃,Hebrew
ואצוה את שפטיכם בעת ההוא לאמר שמע בין אחיכם ושפטתם צדק בין איש ובין אחיו ובין גרו׃,Hebrew
לא תכירו פנים במשפט כקטן כגדל תשמעון לא תגורו מפני איש כי המשפט לאלהים הוא והדבר אשר יקשה מכם תקרבון אלי ושמעתיו׃,Hebrew
ואצוה אתכם בעת ההוא את כל הדברים אשר תעשון׃,Hebrew
ונסע מחרב ונלך את כל המדבר הגדול והנורא ההוא אשר ראיתם דרך הר האמרי כאשר צוה יהוה אלהינו אתנו ונבא עד קדש ברנע׃,Hebrew
ואמר אלכם באתם עד הר האמרי אשר יהוה אלהינו נתן לנו׃,Hebrew
ראה נתן יהוה אלהיך לפניך את הארץ עלה רש כאשר דבר יהוה אלהי אבתיך לך אל תירא ואל תחת׃,Hebrew
ותקרבון אלי כלכם ותאמרו נשלחה אנשים לפנינו ויחפרו לנו את הארץ וישבו אתנו דבר את הדרך אשר נעלה בה ואת הערים אשר נבא אליהן׃,Hebrew
וייטב בעיני הדבר ואקח מכם שנים עשר אנשים איש אחד לשבט׃,Hebrew
ויפנו ויעלו ההרה ויבאו עד נחל אשכל וירגלו אתה׃,Hebrew
ויקחו בידם מפרי הארץ ויורדו אלינו וישבו אתנו דבר ויאמרו טובה הארץ אשר יהוה אלהינו נתן לנו׃,Hebrew
ולא אביתם לעלת ותמרו את פי יהוה אלהיכם׃,Hebrew
ותרגנו באהליכם ותאמרו בשנאת יהוה אתנו הוציאנו מארץ מצרים לתת אתנו ביד האמרי להשמידנו׃,Hebrew
אנה אנחנו עלים אחינו המסו את לבבנו לאמר עם גדול ורם ממנו ערים גדלת ובצורת בשמים וגם בני ענקים ראינו שם׃,Hebrew
ואמר אלכם לא תערצון ולא תיראון מהם׃,Hebrew
יהוה אלהיכם ההלך לפניכם הוא ילחם לכם ככל אשר עשה אתכם במצרים לעיניכם׃,Hebrew
ובמדבר אשר ראית אשר נשאך יהוה אלהיך כאשר ישא איש את בנו בכל הדרך אשר הלכתם עד באכם עד המקום הזה׃,Hebrew
ובדבר הזה אינכם מאמינם ביהוה אלהיכם׃,Hebrew
ההלך לפניכם בדרך לתור לכם מקום לחנתכם באש לילה לראתכם בדרך אשר תלכו בה ובענן יומם׃,Hebrew
וישמע יהוה את קול דבריכם ויקצף וישבע לאמר׃,Hebrew
אם יראה איש באנשים האלה הדור הרע הזה את הארץ הטובה אשר נשבעתי לתת לאבתיכם׃,Hebrew
זולתי כלב בן יפנה הוא יראנה ולו אתן את הארץ אשר דרך בה ולבניו יען אשר מלא אחרי יהוה׃,Hebrew
גם בי התאנף יהוה בגללכם לאמר גם אתה לא תבא שם׃,Hebrew
יהושע בן נון העמד לפניך הוא יבא שמה אתו חזק כי הוא ינחלנה את ישראל׃,Hebrew
וטפכם אשר אמרתם לבז יהיה ובניכם אשר לא ידעו היום טוב ורע המה יבאו שמה ולהם אתננה והם יירשוה׃,Hebrew
ואתם פנו לכם וסעו המדברה דרך ים סוף׃,Hebrew
ותענו ותאמרו אלי חטאנו ליהוה אנחנו נעלה ונלחמנו ככל אשר צונו יהוה אלהינו ותחגרו איש את כלי מלחמתו ותהינו לעלת ההרה׃,Hebrew
ויאמר יהוה אלי אמר להם לא תעלו ולא תלחמו כי אינני בקרבכם ולא תנגפו לפני איביכם׃,Hebrew
ואדבר אליכם ולא שמעתם ותמרו את פי יהוה ותזדו ותעלו ההרה׃,Hebrew
ויצא האמרי הישב בהר ההוא לקראתכם וירדפו אתכם כאשר תעשינה הדברים ויכתו אתכם בשעיר עד חרמה׃,Hebrew
ותשבו ותבכו לפני יהוה ולא שמע יהוה בקלכם ולא האזין אליכם׃,Hebrew
ותשבו בקדש ימים רבים כימים אשר ישבתם׃,Hebrew
ונפן ונסע המדברה דרך ים סוף כאשר דבר יהוה אלי ונסב את הר שעיר ימים רבים׃,Hebrew
ויאמר יהוה אלי לאמר׃,Hebrew
רב לכם סב את ההר הזה פנו לכם צפנה׃,Hebrew
ואת העם צו לאמר אתם עברים בגבול אחיכם בני עשו הישבים בשעיר וייראו מכם ונשמרתם מאד׃,Hebrew
אל תתגרו בם כי לא אתן לכם מארצם עד מדרך כף רגל כי ירשה לעשו נתתי את הר שעיר׃,Hebrew
אכל תשברו מאתם בכסף ואכלתם וגם מים תכרו מאתם בכסף ושתיתם׃,Hebrew
כי יהוה אלהיך ברכך בכל מעשה ידך ידע לכתך את המדבר הגדל הזה זה ארבעים שנה יהוה אלהיך עמך לא חסרת דבר׃,Hebrew
ונעבר מאת אחינו בני עשו הישבים בשעיר מדרך הערבה מאילת ומעצין גבר ונפן ונעבר דרך מדבר מואב׃,Hebrew
ויאמר יהוה אלי אל תצר את מואב ואל תתגר בם מלחמה כי לא אתן לך מארצו ירשה כי לבני לוט נתתי את ער ירשה׃,Hebrew
האמים לפנים ישבו בה עם גדול ורב ורם כענקים׃,Hebrew
רפאים יחשבו אף הם כענקים והמאבים יקראו להם אמים׃,Hebrew
ובשעיר ישבו החרים לפנים ובני עשו יירשום וישמידום מפניהם וישבו תחתם כאשר עשה ישראל לארץ ירשתו אשר נתן יהוה להם׃,Hebrew
עתה קמו ועברו לכם את נחל זרד ונעבר את נחל זרד׃,Hebrew
והימים אשר הלכנו מקדש ברנע עד אשר עברנו את נחל זרד שלשים ושמנה שנה עד תם כל הדור אנשי המלחמה מקרב המחנה כאשר נשבע יהוה להם׃,Hebrew
וגם יד יהוה היתה בם להמם מקרב המחנה עד תמם׃,Hebrew
ויהי כאשר תמו כל אנשי המלחמה למות מקרב העם׃,Hebrew
וידבר יהוה אלי לאמר׃,Hebrew
אתה עבר היום את גבול מואב את ער׃,Hebrew
וקרבת מול בני עמון אל תצרם ואל תתגר בם כי לא אתן מארץ בני עמון לך ירשה כי לבני לוט נתתיה ירשה׃,Hebrew
ארץ רפאים תחשב אף הוא רפאים ישבו בה לפנים והעמנים יקראו להם זמזמים׃,Hebrew
עם גדול ורב ורם כענקים וישמידם יהוה מפניהם ויירשם וישבו תחתם׃,Hebrew
כאשר עשה לבני עשו הישבים בשעיר אשר השמיד את החרי מפניהם ויירשם וישבו תחתם עד היום הזה׃,Hebrew
והעוים הישבים בחצרים עד עזה כפתרים היצאים מכפתור השמידם וישבו תחתם׃,Hebrew
קומו סעו ועברו את נחל ארנן ראה נתתי בידך את סיחן מלך חשבון האמרי ואת ארצו החל רש והתגר בו מלחמה׃,Hebrew
היום הזה אחל תת פחדך ויראתך על פני העמים תחת כל השמים אשר ישמעון שמעך ורגזו וחלו מפניך׃,Hebrew
ואשלח מלאכים ממדבר קדמות אל סיחון מלך חשבון דברי שלום לאמר׃,Hebrew
אעברה בארצך בדרך בדרך אלך לא אסור ימין ושמאול׃,Hebrew
אכל בכסף תשברני ואכלתי ומים בכסף תתן לי ושתיתי רק אעברה ברגלי׃,Hebrew
כאשר עשו לי בני עשו הישבים בשעיר והמואבים הישבים בער עד אשר אעבר את הירדן אל הארץ אשר יהוה אלהינו נתן לנו׃,Hebrew
ולא אבה סיחן מלך חשבון העברנו בו כי הקשה יהוה אלהיך את רוחו ואמץ את לבבו למען תתו בידך כיום הזה׃,Hebrew
ויאמר יהוה אלי ראה החלתי תת לפניך את סיחן ואת ארצו החל רש לרשת את ארצו׃,Hebrew
ויצא סיחן לקראתנו הוא וכל עמו למלחמה יהצה׃,Hebrew
ויתנהו יהוה אלהינו לפנינו ונך אתו ואת בנו ואת כל עמו׃,Hebrew
ונלכד את כל עריו בעת ההוא ונחרם את כל עיר מתם והנשים והטף לא השארנו שריד׃,Hebrew
רק הבהמה בזזנו לנו ושלל הערים אשר לכדנו׃,Hebrew
מערער אשר על שפת נחל ארנן והעיר אשר בנחל ועד הגלעד לא היתה קריה אשר שגבה ממנו את הכל נתן יהוה אלהינו לפנינו׃,Hebrew
רק אל ארץ בני עמון לא קרבת כל יד נחל יבק וערי ההר וכל אשר צוה יהוה אלהינו׃,Hebrew
ונפן ונעל דרך הבשן ויצא עוג מלך הבשן לקראתנו הוא וכל עמו למלחמה אדרעי׃,Hebrew
ויאמר יהוה אלי אל תירא אתו כי בידך נתתי אתו ואת כל עמו ואת ארצו ועשית לו כאשר עשית לסיחן מלך האמרי אשר יושב בחשבון׃,Hebrew
ויתן יהוה אלהינו בידנו גם את עוג מלך הבשן ואת כל עמו ונכהו עד בלתי השאיר לו שריד׃,Hebrew
ונלכד את כל עריו בעת ההוא לא היתה קריה אשר לא לקחנו מאתם ששים עיר כל חבל ארגב ממלכת עוג בבשן׃,Hebrew
כל אלה ערים בצרות חומה גבהה דלתים ובריח לבד מערי הפרזי הרבה מאד׃,Hebrew
ונחרם אותם כאשר עשינו לסיחן מלך חשבון החרם כל עיר מתם הנשים והטף׃,Hebrew
וכל הבהמה ושלל הערים בזונו לנו׃,Hebrew
ונקח בעת ההוא את הארץ מיד שני מלכי האמרי אשר בעבר הירדן מנחל ארנן עד הר חרמון׃,Hebrew
צידנים יקראו לחרמון שרין והאמרי יקראו לו שניר׃,Hebrew
כל ערי המישר וכל הגלעד וכל הבשן עד סלכה ואדרעי ערי ממלכת עוג בבשן׃,Hebrew
כי רק עוג מלך הבשן נשאר מיתר הרפאים הנה ערשו ערש ברזל הלה הוא ברבת בני עמון תשע אמות ארכה וארבע אמות רחבה באמת איש׃,Hebrew
ואת הארץ הזאת ירשנו בעת ההוא מערער אשר על נחל ארנן וחצי הר הגלעד ועריו נתתי לראובני ולגדי׃,Hebrew
ויתר הגלעד וכל הבשן ממלכת עוג נתתי לחצי שבט המנשה כל חבל הארגב לכל הבשן ההוא יקרא ארץ רפאים׃,Hebrew
יאיר בן מנשה לקח את כל חבל ארגב עד גבול הגשורי והמעכתי ויקרא אתם על שמו את הבשן חות יאיר עד היום הזה׃,Hebrew
ולמכיר נתתי את הגלעד׃,Hebrew
ולראובני ולגדי נתתי מן הגלעד ועד נחל ארנן תוך הנחל וגבל ועד יבק הנחל גבול בני עמון׃,Hebrew
והערבה והירדן וגבל מכנרת ועד ים הערבה ים המלח תחת אשדת הפסגה מזרחה׃,Hebrew
ואצו אתכם בעת ההוא לאמר יהוה אלהיכם נתן לכם את הארץ הזאת לרשתה חלוצים תעברו לפני אחיכם בני ישראל כל בני חיל׃,Hebrew
רק נשיכם וטפכם ומקנכם ידעתי כי מקנה רב לכם ישבו בעריכם אשר נתתי לכם׃,Hebrew
עד אשר יניח יהוה לאחיכם ככם וירשו גם הם את הארץ אשר יהוה אלהיכם נתן להם בעבר הירדן ושבתם איש לירשתו אשר נתתי לכם׃,Hebrew
ואת יהושוע צויתי בעת ההוא לאמר עיניך הראת את כל אשר עשה יהוה אלהיכם לשני המלכים האלה כן יעשה יהוה לכל הממלכות אשר אתה עבר שמה׃,Hebrew
לא תיראום כי יהוה אלהיכם הוא הנלחם לכם׃,Hebrew
ואתחנן אל יהוה בעת ההוא לאמר׃,Hebrew
אדני יהוה אתה החלות להראות את עבדך את גדלך ואת ידך החזקה אשר מי אל בשמים ובארץ אשר יעשה כמעשיך וכגבורתך׃,Hebrew
אעברה נא ואראה את הארץ הטובה אשר בעבר הירדן ההר הטוב הזה והלבנון׃,Hebrew
ויתעבר יהוה בי למענכם ולא שמע אלי ויאמר יהוה אלי רב לך אל תוסף דבר אלי עוד בדבר הזה׃,Hebrew
עלה ראש הפסגה ושא עיניך ימה וצפנה ותימנה ומזרחה וראה בעיניך כי לא תעבר את הירדן הזה׃,Hebrew
וצו את יהושע וחזקהו ואמצהו כי הוא יעבר לפני העם הזה והוא ינחיל אותם את הארץ אשר תראה׃,Hebrew
ונשב בגיא מול בית פעור׃,Hebrew
ועתה ישראל שמע אל החקים ואל המשפטים אשר אנכי מלמד אתכם לעשות למען תחיו ובאתם וירשתם את הארץ אשר יהוה אלהי אבתיכם נתן לכם׃,Hebrew
לא תספו על הדבר אשר אנכי מצוה אתכם ולא תגרעו ממנו לשמר את מצות יהוה אלהיכם אשר אנכי מצוה אתכם׃,Hebrew
עיניכם הראת את אשר עשה יהוה בבעל פעור כי כל האיש אשר הלך אחרי בעל פעור השמידו יהוה אלהיך מקרבך׃,Hebrew
ואתם הדבקים ביהוה אלהיכם חיים כלכם היום׃,Hebrew
ראה למדתי אתכם חקים ומשפטים כאשר צוני יהוה אלהי לעשות כן בקרב הארץ אשר אתם באים שמה לרשתה׃,Hebrew
ושמרתם ועשיתם כי הוא חכמתכם ובינתכם לעיני העמים אשר ישמעון את כל החקים האלה ואמרו רק עם חכם ונבון הגוי הגדול הזה׃,Hebrew
כי מי גוי גדול אשר לו אלהים קרבים אליו כיהוה אלהינו בכל קראנו אליו׃,Hebrew
ומי גוי גדול אשר לו חקים ומשפטים צדיקם ככל התורה הזאת אשר אנכי נתן לפניכם היום׃,Hebrew
רק השמר לך ושמר נפשך מאד פן תשכח את הדברים אשר ראו עיניך ופן יסורו מלבבך כל ימי חייך והודעתם לבניך ולבני בניך׃,Hebrew
יום אשר עמדת לפני יהוה אלהיך בחרב באמר יהוה אלי הקהל לי את העם ואשמעם את דברי אשר ילמדון ליראה אתי כל הימים אשר הם חיים על האדמה ואת בניהם ילמדון׃,Hebrew
ותקרבון ותעמדון תחת ההר וההר בער באש עד לב השמים חשך ענן וערפל׃,Hebrew
וידבר יהוה אליכם מתוך האש קול דברים אתם שמעים ותמונה אינכם ראים זולתי קול׃,Hebrew
ויגד לכם את בריתו אשר צוה אתכם לעשות עשרת הדברים ויכתבם על שני לחות אבנים׃,Hebrew
ואתי צוה יהוה בעת ההוא ללמד אתכם חקים ומשפטים לעשתכם אתם בארץ אשר אתם עברים שמה לרשתה׃,Hebrew
ונשמרתם מאד לנפשתיכם כי לא ראיתם כל תמונה ביום דבר יהוה אליכם בחרב מתוך האש׃,Hebrew
פן תשחתון ועשיתם לכם פסל תמונת כל סמל תבנית זכר או נקבה׃,Hebrew
תבנית כל בהמה אשר בארץ תבנית כל צפור כנף אשר תעוף בשמים׃,Hebrew
תבנית כל רמש באדמה תבנית כל דגה אשר במים מתחת לארץ׃,Hebrew
ופן תשא עיניך השמימה וראית את השמש ואת הירח ואת הכוכבים כל צבא השמים ונדחת והשתחוית להם ועבדתם אשר חלק יהוה אלהיך אתם לכל העמים תחת כל השמים׃,Hebrew
ואתכם לקח יהוה ויוצא אתכם מכור הברזל ממצרים להיות לו לעם נחלה כיום הזה׃,Hebrew
ויהוה התאנף בי על דבריכם וישבע לבלתי עברי את הירדן ולבלתי בא אל הארץ הטובה אשר יהוה אלהיך נתן לך נחלה׃,Hebrew
כי אנכי מת בארץ הזאת אינני עבר את הירדן ואתם עברים וירשתם את הארץ הטובה הזאת׃,Hebrew
השמרו לכם פן תשכחו את ברית יהוה אלהיכם אשר כרת עמכם ועשיתם לכם פסל תמונת כל אשר צוך יהוה אלהיך׃,Hebrew
כי יהוה אלהיך אש אכלה הוא אל קנא׃,Hebrew
כי תוליד בנים ובני בנים ונושנתם בארץ והשחתם ועשיתם פסל תמונת כל ועשיתם הרע בעיני יהוה אלהיך להכעיסו׃,Hebrew
העידתי בכם היום את השמים ואת הארץ כי אבד תאבדון מהר מעל הארץ אשר אתם עברים את הירדן שמה לרשתה לא תאריכן ימים עליה כי השמד תשמדון׃,Hebrew
והפיץ יהוה אתכם בעמים ונשארתם מתי מספר בגוים אשר ינהג יהוה אתכם שמה׃,Hebrew
ועבדתם שם אלהים מעשה ידי אדם עץ ואבן אשר לא יראון ולא ישמעון ולא יאכלון ולא יריחן׃,Hebrew
ובקשתם משם את יהוה אלהיך ומצאת כי תדרשנו בכל לבבך ובכל נפשך׃,Hebrew
בצר לך ומצאוך כל הדברים האלה באחרית הימים ושבת עד יהוה אלהיך ושמעת בקלו׃,Hebrew
כי אל רחום יהוה אלהיך לא ירפך ולא ישחיתך ולא ישכח את ברית אבתיך אשר נשבע להם׃,Hebrew
כי שאל נא לימים ראשנים אשר היו לפניך למן היום אשר ברא אלהים אדם על הארץ ולמקצה השמים ועד קצה השמים הנהיה כדבר הגדול הזה או הנשמע כמהו׃,Hebrew
השמע עם קול אלהים מדבר מתוך האש כאשר שמעת אתה ויחי׃,Hebrew
או הנסה אלהים לבוא לקחת לו גוי מקרב גוי במסת באתת ובמופתים ובמלחמה וביד חזקה ובזרוע נטויה ובמוראים גדלים ככל אשר עשה לכם יהוה אלהיכם במצרים לעיניך׃,Hebrew
אתה הראת לדעת כי יהוה הוא האלהים אין עוד מלבדו׃,Hebrew
מן השמים השמיעך את קלו ליסרך ועל הארץ הראך את אשו הגדולה ודבריו שמעת מתוך האש׃,Hebrew
ותחת כי אהב את אבתיך ויבחר בזרעו אחריו ויוצאך בפניו בכחו הגדל ממצרים׃,Hebrew
להוריש גוים גדלים ועצמים ממך מפניך להביאך לתת לך את ארצם נחלה כיום הזה׃,Hebrew
וידעת היום והשבת אל לבבך כי יהוה הוא האלהים בשמים ממעל ועל הארץ מתחת אין עוד׃,Hebrew
ושמרת את חקיו ואת מצותיו אשר אנכי מצוך היום אשר ייטב לך ולבניך אחריך ולמען תאריך ימים על האדמה אשר יהוה אלהיך נתן לך כל הימים׃,Hebrew
אז יבדיל משה שלש ערים בעבר הירדן מזרחה שמש׃,Hebrew
לנס שמה רוצח אשר ירצח את רעהו בבלי דעת והוא לא שנא לו מתמול שלשום ונס אל אחת מן הערים האל וחי׃,Hebrew
את בצר במדבר בארץ המישר לראובני ואת ראמת בגלעד לגדי ואת גולן בבשן למנשי׃,Hebrew
וזאת התורה אשר שם משה לפני בני ישראל׃,Hebrew
אלה העדת והחקים והמשפטים אשר דבר משה אל בני ישראל בצאתם ממצרים׃,Hebrew
בעבר הירדן בגיא מול בית פעור בארץ סיחן מלך האמרי אשר יושב בחשבון אשר הכה משה ובני ישראל בצאתם ממצרים׃,Hebrew
ויירשו את ארצו ואת ארץ עוג מלך הבשן שני מלכי האמרי אשר בעבר הירדן מזרח שמש׃,Hebrew
מערער אשר על שפת נחל ארנן ועד הר שיאן הוא חרמון׃,Hebrew
וכל הערבה עבר הירדן מזרחה ועד ים הערבה תחת אשדת הפסגה׃,Hebrew
ויקרא משה אל כל ישראל ויאמר אלהם שמע ישראל את החקים ואת המשפטים אשר אנכי דבר באזניכם היום ולמדתם אתם ושמרתם לעשתם׃,Hebrew
יהוה אלהינו כרת עמנו ברית בחרב׃,Hebrew
לא את אבתינו כרת יהוה את הברית הזאת כי אתנו אנחנו אלה פה היום כלנו חיים׃,Hebrew
פנים בפנים דבר יהוה עמכם בהר מתוך האש׃,Hebrew
אנכי עמד בין יהוה וביניכם בעת ההוא להגיד לכם את דבר יהוה כי יראתם מפני האש ולא עליתם בהר לאמר׃,Hebrew
אנכי יהוה אלהיך אשר הוצאתיך מארץ מצרים מבית עבדים׃,Hebrew
לא יהיה לך אלהים אחרים על פני׃,Hebrew
לא תעשה לך פסל כל תמונה אשר בשמים ממעל ואשר בארץ מתחת ואשר במים מתחת לארץ׃,Hebrew
לא תשתחוה להם ולא תעבדם כי אנכי יהוה אלהיך אל קנא פקד עון אבות על בנים ועל שלשים ועל רבעים לשנאי׃,Hebrew
ועשה חסד לאלפים לאהבי ולשמרי מצותו׃,Hebrew
לא תשא את שם יהוה אלהיך לשוא כי לא ינקה יהוה את אשר ישא את שמו לשוא׃,Hebrew
שמור את יום השבת לקדשו כאשר צוך יהוה אלהיך׃,Hebrew
ששת ימים תעבד ועשית כל מלאכתך׃,Hebrew
ויום השביעי שבת ליהוה אלהיך לא תעשה כל מלאכה אתה ובנך ובתך ועבדך ואמתך ושורך וחמרך וכל בהמתך וגרך אשר בשעריך למען ינוח עבדך ואמתך כמוך׃,Hebrew
וזכרת כי עבד היית בארץ מצרים ויצאך יהוה אלהיך משם ביד חזקה ובזרע נטויה על כן צוך יהוה אלהיך לעשות את יום השבת׃,Hebrew
כבד את אביך ואת אמך כאשר צוך יהוה אלהיך למען יאריכן ימיך ולמען ייטב לך על האדמה אשר יהוה אלהיך נתן לך׃,Hebrew
לא תרצח׃,Hebrew
ולא תנאף׃,Hebrew
ולא תגנב׃,Hebrew
ולא תענה ברעך עד שוא׃,Hebrew
ולא תחמד אשת רעך ולא תתאוה בית רעך שדהו ועבדו ואמתו שורו וחמרו וכל אשר לרעך׃,Hebrew
את הדברים האלה דבר יהוה אל כל קהלכם בהר מתוך האש הענן והערפל קול גדול ולא יסף ויכתבם על שני לחת אבנים ויתנם אלי׃,Hebrew
ויהי כשמעכם את הקול מתוך החשך וההר בער באש ותקרבון אלי כל ראשי שבטיכם וזקניכם׃,Hebrew
ותאמרו הן הראנו יהוה אלהינו את כבדו ואת גדלו ואת קלו שמענו מתוך האש היום הזה ראינו כי ידבר אלהים את האדם וחי׃,Hebrew
ועתה למה נמות כי תאכלנו האש הגדלה הזאת אם יספים אנחנו לשמע את קול יהוה אלהינו עוד ומתנו׃,Hebrew
כי מי כל בשר אשר שמע קול אלהים חיים מדבר מתוך האש כמנו ויחי׃,Hebrew
קרב אתה ושמע את כל אשר יאמר יהוה אלהינו ואת תדבר אלינו את כל אשר ידבר יהוה אלהינו אליך ושמענו ועשינו׃,Hebrew
וישמע יהוה את קול דבריכם בדברכם אלי ויאמר יהוה אלי שמעתי את קול דברי העם הזה אשר דברו אליך היטיבו כל אשר דברו׃,Hebrew
מי יתן והיה לבבם זה להם ליראה אתי ולשמר את כל מצותי כל הימים למען ייטב להם ולבניהם לעלם׃,Hebrew
לך אמר להם שובו לכם לאהליכם׃,Hebrew
ואתה פה עמד עמדי ואדברה אליך את כל המצוה והחקים והמשפטים אשר תלמדם ועשו בארץ אשר אנכי נתן להם לרשתה׃,Hebrew
ושמרתם לעשות כאשר צוה יהוה אלהיכם אתכם לא תסרו ימין ושמאל׃,Hebrew
בכל הדרך אשר צוה יהוה אלהיכם אתכם תלכו למען תחיון וטוב לכם והארכתם ימים בארץ אשר תירשון׃,Hebrew
וזאת המצוה החקים והמשפטים אשר צוה יהוה אלהיכם ללמד אתכם לעשות בארץ אשר אתם עברים שמה לרשתה׃,Hebrew
למען תירא את יהוה אלהיך לשמר את כל חקתיו ומצותיו אשר אנכי מצוך אתה ובנך ובן בנך כל ימי חייך ולמען יארכן ימיך׃,Hebrew
ושמעת ישראל ושמרת לעשות אשר ייטב לך ואשר תרבון מאד כאשר דבר יהוה אלהי אבתיך לך ארץ זבת חלב ודבש׃,Hebrew
שמע ישראל יהוה אלהינו יהוה אחד׃,Hebrew
ואהבת את יהוה אלהיך בכל לבבך ובכל נפשך ובכל מאדך׃,Hebrew
והיו הדברים האלה אשר אנכי מצוך היום על לבבך׃,Hebrew
ושננתם לבניך ודברת בם בשבתך בביתך ובלכתך בדרך ובשכבך ובקומך׃,Hebrew
וקשרתם לאות על ידך והיו לטטפת בין עיניך׃,Hebrew
וכתבתם על מזוזת ביתך ובשעריך׃,Hebrew
והיה כי יביאך יהוה אלהיך אל הארץ אשר נשבע לאבתיך לאברהם ליצחק וליעקב לתת לך ערים גדלת וטבת אשר לא בנית׃,Hebrew
ובתים מלאים כל טוב אשר לא מלאת וברת חצובים אשר לא חצבת כרמים וזיתים אשר לא נטעת ואכלת ושבעת׃,Hebrew
השמר לך פן תשכח את יהוה אשר הוציאך מארץ מצרים מבית עבדים׃,Hebrew
את יהוה אלהיך תירא ואתו תעבד ובשמו תשבע׃,Hebrew
לא תלכון אחרי אלהים אחרים מאלהי העמים אשר סביבותיכם׃,Hebrew
כי אל קנא יהוה אלהיך בקרבך פן יחרה אף יהוה אלהיך בך והשמידך מעל פני האדמה׃,Hebrew
לא תנסו את יהוה אלהיכם כאשר נסיתם במסה׃,Hebrew
שמור תשמרון את מצות יהוה אלהיכם ועדתיו וחקיו אשר צוך׃,Hebrew
ועשית הישר והטוב בעיני יהוה למען ייטב לך ובאת וירשת את הארץ הטבה אשר נשבע יהוה לאבתיך׃,Hebrew
להדף את כל איביך מפניך כאשר דבר יהוה׃,Hebrew
כי ישאלך בנך מחר לאמר מה העדת והחקים והמשפטים אשר צוה יהוה אלהינו אתכם׃,Hebrew
ואמרת לבנך עבדים היינו לפרעה במצרים ויוציאנו יהוה ממצרים ביד חזקה׃,Hebrew
ויתן יהוה אותת ומפתים גדלים ורעים במצרים בפרעה ובכל ביתו לעינינו׃,Hebrew
ואותנו הוציא משם למען הביא אתנו לתת לנו את הארץ אשר נשבע לאבתינו׃,Hebrew
ויצונו יהוה לעשות את כל החקים האלה ליראה את יהוה אלהינו לטוב לנו כל הימים לחיתנו כהיום הזה׃,Hebrew
וצדקה תהיה לנו כי נשמר לעשות את כל המצוה הזאת לפני יהוה אלהינו כאשר צונו׃,Hebrew
כי יביאך יהוה אלהיך אל הארץ אשר אתה בא שמה לרשתה ונשל גוים רבים מפניך החתי והגרגשי והאמרי והכנעני והפרזי והחוי והיבוסי שבעה גוים רבים ועצומים ממך׃,Hebrew
ונתנם יהוה אלהיך לפניך והכיתם החרם תחרים אתם לא תכרת להם ברית ולא תחנם׃,Hebrew
ולא תתחתן בם בתך לא תתן לבנו ובתו לא תקח לבנך׃,Hebrew
כי יסיר את בנך מאחרי ועבדו אלהים אחרים וחרה אף יהוה בכם והשמידך מהר׃,Hebrew
כי אם כה תעשו להם מזבחתיהם תתצו ומצבתם תשברו ואשירהם תגדעון ופסיליהם תשרפון באש׃,Hebrew
כי עם קדוש אתה ליהוה אלהיך בך בחר יהוה אלהיך להיות לו לעם סגלה מכל העמים אשר על פני האדמה׃,Hebrew
לא מרבכם מכל העמים חשק יהוה בכם ויבחר בכם כי אתם המעט מכל העמים׃,Hebrew
כי מאהבת יהוה אתכם ומשמרו את השבעה אשר נשבע לאבתיכם הוציא יהוה אתכם ביד חזקה ויפדך מבית עבדים מיד פרעה מלך מצרים׃,Hebrew
וידעת כי יהוה אלהיך הוא האלהים האל הנאמן שמר הברית והחסד לאהביו ולשמרי מצותו לאלף דור׃,Hebrew
ומשלם לשנאיו אל פניו להאבידו לא יאחר לשנאו אל פניו ישלם לו׃,Hebrew
ושמרת את המצוה ואת החקים ואת המשפטים אשר אנכי מצוך היום לעשותם׃,Hebrew
והיה עקב תשמעון את המשפטים האלה ושמרתם ועשיתם אתם ושמר יהוה אלהיך לך את הברית ואת החסד אשר נשבע לאבתיך׃,Hebrew
ואהבך וברכך והרבך וברך פרי בטנך ופרי אדמתך דגנך ותירשך ויצהרך שגר אלפיך ועשתרת צאנך על האדמה אשר נשבע לאבתיך לתת לך׃,Hebrew
ברוך תהיה מכל העמים לא יהיה בך עקר ועקרה ובבהמתך׃,Hebrew
והסיר יהוה ממך כל חלי וכל מדוי מצרים הרעים אשר ידעת לא ישימם בך ונתנם בכל שנאיך׃,Hebrew
ואכלת את כל העמים אשר יהוה אלהיך נתן לך לא תחס עינך עליהם ולא תעבד את אלהיהם כי מוקש הוא לך׃,Hebrew
כי תאמר בלבבך רבים הגוים האלה ממני איכה אוכל להורישם׃,Hebrew
לא תירא מהם זכר תזכר את אשר עשה יהוה אלהיך לפרעה ולכל מצרים׃,Hebrew
המסת הגדלת אשר ראו עיניך והאתת והמפתים והיד החזקה והזרע הנטויה אשר הוצאך יהוה אלהיך כן יעשה יהוה אלהיך לכל העמים אשר אתה ירא מפניהם׃,Hebrew
וגם את הצרעה ישלח יהוה אלהיך בם עד אבד הנשארים והנסתרים מפניך׃,Hebrew
לא תערץ מפניהם כי יהוה אלהיך בקרבך אל גדול ונורא׃,Hebrew
ונשל יהוה אלהיך את הגוים האל מפניך מעט מעט לא תוכל כלתם מהר פן תרבה עליך חית השדה׃,Hebrew
ונתנם יהוה אלהיך לפניך והמם מהומה גדלה עד השמדם׃,Hebrew
ונתן מלכיהם בידך והאבדת את שמם מתחת השמים לא יתיצב איש בפניך עד השמדך אתם׃,Hebrew
פסילי אלהיהם תשרפון באש לא תחמד כסף וזהב עליהם ולקחת לך פן תוקש בו כי תועבת יהוה אלהיך הוא׃,Hebrew
ולא תביא תועבה אל ביתך והיית חרם כמהו שקץ תשקצנו ותעב תתעבנו כי חרם הוא׃,Hebrew
כל המצוה אשר אנכי מצוך היום תשמרון לעשות למען תחיון ורביתם ובאתם וירשתם את הארץ אשר נשבע יהוה לאבתיכם׃,Hebrew
וזכרת את כל הדרך אשר הליכך יהוה אלהיך זה ארבעים שנה במדבר למען ענתך לנסתך לדעת את אשר בלבבך התשמר מצותו אם לא׃,Hebrew
ויענך וירעבך ויאכלך את המן אשר לא ידעת ולא ידעון אבתיך למען הודעך כי לא על הלחם לבדו יחיה האדם כי על כל מוצא פי יהוה יחיה האדם׃,Hebrew
שמלתך לא בלתה מעליך ורגלך לא בצקה זה ארבעים שנה׃,Hebrew
וידעת עם לבבך כי כאשר ייסר איש את בנו יהוה אלהיך מיסרך׃,Hebrew
ושמרת את מצות יהוה אלהיך ללכת בדרכיו וליראה אתו׃,Hebrew
כי יהוה אלהיך מביאך אל ארץ טובה ארץ נחלי מים עינת ותהמת יצאים בבקעה ובהר׃,Hebrew
ארץ חטה ושערה וגפן ותאנה ורמון ארץ זית שמן ודבש׃,Hebrew
ארץ אשר לא במסכנת תאכל בה לחם לא תחסר כל בה ארץ אשר אבניה ברזל ומהרריה תחצב נחשת׃,Hebrew
ואכלת ושבעת וברכת את יהוה אלהיך על הארץ הטבה אשר נתן לך׃,Hebrew
השמר לך פן תשכח את יהוה אלהיך לבלתי שמר מצותיו ומשפטיו וחקתיו אשר אנכי מצוך היום׃,Hebrew
פן תאכל ושבעת ובתים טובים תבנה וישבת׃,Hebrew
ובקרך וצאנך ירבין וכסף וזהב ירבה לך וכל אשר לך ירבה׃,Hebrew
ורם לבבך ושכחת את יהוה אלהיך המוציאך מארץ מצרים מבית עבדים׃,Hebrew
המוליכך במדבר הגדל והנורא נחש שרף ועקרב וצמאון אשר אין מים המוציא לך מים מצור החלמיש׃,Hebrew
המאכלך מן במדבר אשר לא ידעון אבתיך למען ענתך ולמען נסתך להיטבך באחריתך׃,Hebrew
ואמרת בלבבך כחי ועצם ידי עשה לי את החיל הזה׃,Hebrew
וזכרת את יהוה אלהיך כי הוא הנתן לך כח לעשות חיל למען הקים את בריתו אשר נשבע לאבתיך כיום הזה׃,Hebrew
והיה אם שכח תשכח את יהוה אלהיך והלכת אחרי אלהים אחרים ועבדתם והשתחוית להם העדתי בכם היום כי אבד תאבדון׃,Hebrew
כגוים אשר יהוה מאביד מפניכם כן תאבדון עקב לא תשמעון בקול יהוה אלהיכם׃,Hebrew
שמע ישראל אתה עבר היום את הירדן לבא לרשת גוים גדלים ועצמים ממך ערים גדלת ובצרת בשמים׃,Hebrew
עם גדול ורם בני ענקים אשר אתה ידעת ואתה שמעת מי יתיצב לפני בני ענק׃,Hebrew
וידעת היום כי יהוה אלהיך הוא העבר לפניך אש אכלה הוא ישמידם והוא יכניעם לפניך והורשתם והאבדתם מהר כאשר דבר יהוה לך׃,Hebrew
אל תאמר בלבבך בהדף יהוה אלהיך אתם מלפניך לאמר בצדקתי הביאני יהוה לרשת את הארץ הזאת וברשעת הגוים האלה יהוה מורישם מפניך׃,Hebrew
לא בצדקתך ובישר לבבך אתה בא לרשת את ארצם כי ברשעת הגוים האלה יהוה אלהיך מורישם מפניך ולמען הקים את הדבר אשר נשבע יהוה לאבתיך לאברהם ליצחק וליעקב׃,Hebrew
וידעת כי לא בצדקתך יהוה אלהיך נתן לך את הארץ הטובה הזאת לרשתה כי עם קשה ערף אתה׃,Hebrew
זכר אל תשכח את אשר הקצפת את יהוה אלהיך במדבר למן היום אשר יצאת מארץ מצרים עד באכם עד המקום הזה ממרים הייתם עם יהוה׃,Hebrew
ובחרב הקצפתם את יהוה ויתאנף יהוה בכם להשמיד אתכם׃,Hebrew
בעלתי ההרה לקחת לוחת האבנים לוחת הברית אשר כרת יהוה עמכם ואשב בהר ארבעים יום וארבעים לילה לחם לא אכלתי ומים לא שתיתי׃,Hebrew
ויתן יהוה אלי את שני לוחת האבנים כתבים באצבע אלהים ועליהם ככל הדברים אשר דבר יהוה עמכם בהר מתוך האש ביום הקהל׃,Hebrew
ויהי מקץ ארבעים יום וארבעים לילה נתן יהוה אלי את שני לחת האבנים לחות הברית׃,Hebrew
ויאמר יהוה אלי קום רד מהר מזה כי שחת עמך אשר הוצאת ממצרים סרו מהר מן הדרך אשר צויתם עשו להם מסכה׃,Hebrew
ויאמר יהוה אלי לאמר ראיתי את העם הזה והנה עם קשה ערף הוא׃,Hebrew
הרף ממני ואשמידם ואמחה את שמם מתחת השמים ואעשה אותך לגוי עצום ורב ממנו׃,Hebrew
ואפן וארד מן ההר וההר בער באש ושני לחת הברית על שתי ידי׃,Hebrew
וארא והנה חטאתם ליהוה אלהיכם עשיתם לכם עגל מסכה סרתם מהר מן הדרך אשר צוה יהוה אתכם׃,Hebrew
ואתפש בשני הלחת ואשלכם מעל שתי ידי ואשברם לעיניכם׃,Hebrew
ואתנפל לפני יהוה כראשנה ארבעים יום וארבעים לילה לחם לא אכלתי ומים לא שתיתי על כל חטאתכם אשר חטאתם לעשות הרע בעיני יהוה להכעיסו׃,Hebrew
כי יגרתי מפני האף והחמה אשר קצף יהוה עליכם להשמיד אתכם וישמע יהוה אלי גם בפעם ההוא׃,Hebrew
ובאהרן התאנף יהוה מאד להשמידו ואתפלל גם בעד אהרן בעת ההוא׃,Hebrew
ואת חטאתכם אשר עשיתם את העגל לקחתי ואשרף אתו באש ואכת אתו טחון היטב עד אשר דק לעפר ואשלך את עפרו אל הנחל הירד מן ההר׃,Hebrew
ובתבערה ובמסה ובקברת התאוה מקצפים הייתם את יהוה׃,Hebrew
ובשלח יהוה אתכם מקדש ברנע לאמר עלו ורשו את הארץ אשר נתתי לכם ותמרו את פי יהוה אלהיכם ולא האמנתם לו ולא שמעתם בקלו׃,Hebrew
ממרים הייתם עם יהוה מיום דעתי אתכם׃,Hebrew
ואתנפל לפני יהוה את ארבעים היום ואת ארבעים הלילה אשר התנפלתי כי אמר יהוה להשמיד אתכם׃,Hebrew
ואתפלל אל יהוה ואמר אדני יהוה אל תשחת עמך ונחלתך אשר פדית בגדלך אשר הוצאת ממצרים ביד חזקה׃,Hebrew
זכר לעבדיך לאברהם ליצחק וליעקב אל תפן אל קשי העם הזה ואל רשעו ואל חטאתו׃,Hebrew
פן יאמרו הארץ אשר הוצאתנו משם מבלי יכלת יהוה להביאם אל הארץ אשר דבר להם ומשנאתו אותם הוציאם להמתם במדבר׃,Hebrew
והם עמך ונחלתך אשר הוצאת בכחך הגדל ובזרעך הנטויה׃,Hebrew
בעת ההוא אמר יהוה אלי פסל לך שני לוחת אבנים כראשנים ועלה אלי ההרה ועשית לך ארון עץ׃,Hebrew
ואכתב על הלחת את הדברים אשר היו על הלחת הראשנים אשר שברת ושמתם בארון׃,Hebrew
ואעש ארון עצי שטים ואפסל שני לחת אבנים כראשנים ואעל ההרה ושני הלחת בידי׃,Hebrew
ויכתב על הלחת כמכתב הראשון את עשרת הדברים אשר דבר יהוה אליכם בהר מתוך האש ביום הקהל ויתנם יהוה אלי׃,Hebrew
ואפן וארד מן ההר ואשם את הלחת בארון אשר עשיתי ויהיו שם כאשר צוני יהוה׃,Hebrew
ובני ישראל נסעו מבארת בני יעקן מוסרה שם מת אהרן ויקבר שם ויכהן אלעזר בנו תחתיו׃,Hebrew
משם נסעו הגדגדה ומן הגדגדה יטבתה ארץ נחלי מים׃,Hebrew
בעת ההוא הבדיל יהוה את שבט הלוי לשאת את ארון ברית יהוה לעמד לפני יהוה לשרתו ולברך בשמו עד היום הזה׃,Hebrew
על כן לא היה ללוי חלק ונחלה עם אחיו יהוה הוא נחלתו כאשר דבר יהוה אלהיך לו׃,Hebrew
ואנכי עמדתי בהר כימים הראשנים ארבעים יום וארבעים לילה וישמע יהוה אלי גם בפעם ההוא לא אבה יהוה השחיתך׃,Hebrew
ויאמר יהוה אלי קום לך למסע לפני העם ויבאו וירשו את הארץ אשר נשבעתי לאבתם לתת להם׃,Hebrew
ועתה ישראל מה יהוה אלהיך שאל מעמך כי אם ליראה את יהוה אלהיך ללכת בכל דרכיו ולאהבה אתו ולעבד את יהוה אלהיך בכל לבבך ובכל נפשך׃,Hebrew
לשמר את מצות יהוה ואת חקתיו אשר אנכי מצוך היום לטוב לך׃,Hebrew
הן ליהוה אלהיך השמים ושמי השמים הארץ וכל אשר בה׃,Hebrew
רק באבתיך חשק יהוה לאהבה אותם ויבחר בזרעם אחריהם בכם מכל העמים כיום הזה׃,Hebrew
ומלתם את ערלת לבבכם וערפכם לא תקשו עוד׃,Hebrew
כי יהוה אלהיכם הוא אלהי האלהים ואדני האדנים האל הגדל הגבר והנורא אשר לא ישא פנים ולא יקח שחד׃,Hebrew
עשה משפט יתום ואלמנה ואהב גר לתת לו לחם ושמלה׃,Hebrew
ואהבתם את הגר כי גרים הייתם בארץ מצרים׃,Hebrew
את יהוה אלהיך תירא אתו תעבד ובו תדבק ובשמו תשבע׃,Hebrew
הוא תהלתך והוא אלהיך אשר עשה אתך את הגדלת ואת הנוראת האלה אשר ראו עיניך׃,Hebrew
בשבעים נפש ירדו אבתיך מצרימה ועתה שמך יהוה אלהיך ככוכבי השמים לרב׃,Hebrew
ואהבת את יהוה אלהיך ושמרת משמרתו וחקתיו ומשפטיו ומצותיו כל הימים׃,Hebrew
וידעתם היום כי לא את בניכם אשר לא ידעו ואשר לא ראו את מוסר יהוה אלהיכם את גדלו את ידו החזקה וזרעו הנטויה׃,Hebrew
ואת אתתיו ואת מעשיו אשר עשה בתוך מצרים לפרעה מלך מצרים ולכל ארצו׃,Hebrew
ואשר עשה לחיל מצרים לסוסיו ולרכבו אשר הציף את מי ים סוף על פניהם ברדפם אחריכם ויאבדם יהוה עד היום הזה׃,Hebrew
ואשר עשה לכם במדבר עד באכם עד המקום הזה׃,Hebrew
ואשר עשה לדתן ולאבירם בני אליאב בן ראובן אשר פצתה הארץ את פיה ותבלעם ואת בתיהם ואת אהליהם ואת כל היקום אשר ברגליהם בקרב כל ישראל׃,Hebrew
כי עיניכם הראת את כל מעשה יהוה הגדל אשר עשה׃,Hebrew
ושמרתם את כל המצוה אשר אנכי מצוך היום למען תחזקו ובאתם וירשתם את הארץ אשר אתם עברים שמה לרשתה׃,Hebrew
ולמען תאריכו ימים על האדמה אשר נשבע יהוה לאבתיכם לתת להם ולזרעם ארץ זבת חלב ודבש׃,Hebrew
כי הארץ אשר אתה בא שמה לרשתה לא כארץ מצרים הוא אשר יצאתם משם אשר תזרע את זרעך והשקית ברגלך כגן הירק׃,Hebrew
והארץ אשר אתם עברים שמה לרשתה ארץ הרים ובקעת למטר השמים תשתה מים׃,Hebrew
ארץ אשר יהוה אלהיך דרש אתה תמיד עיני יהוה אלהיך בה מרשית השנה ועד אחרית שנה׃,Hebrew
והיה אם שמע תשמעו אל מצותי אשר אנכי מצוה אתכם היום לאהבה את יהוה אלהיכם ולעבדו בכל לבבכם ובכל נפשכם׃,Hebrew
ונתתי מטר ארצכם בעתו יורה ומלקוש ואספת דגנך ותירשך ויצהרך׃,Hebrew
ונתתי עשב בשדך לבהמתך ואכלת ושבעת׃,Hebrew
השמרו לכם פן יפתה לבבכם וסרתם ועבדתם אלהים אחרים והשתחויתם להם׃,Hebrew
וחרה אף יהוה בכם ועצר את השמים ולא יהיה מטר והאדמה לא תתן את יבולה ואבדתם מהרה מעל הארץ הטבה אשר יהוה נתן לכם׃,Hebrew
ושמתם את דברי אלה על לבבכם ועל נפשכם וקשרתם אתם לאות על ידכם והיו לטוטפת בין עיניכם׃,Hebrew
ולמדתם אתם את בניכם לדבר בם בשבתך בביתך ובלכתך בדרך ובשכבך ובקומך׃,Hebrew
וכתבתם על מזוזות ביתך ובשעריך׃,Hebrew
למען ירבו ימיכם וימי בניכם על האדמה אשר נשבע יהוה לאבתיכם לתת להם כימי השמים על הארץ׃,Hebrew
כי אם שמר תשמרון את כל המצוה הזאת אשר אנכי מצוה אתכם לעשתה לאהבה את יהוה אלהיכם ללכת בכל דרכיו ולדבקה בו׃,Hebrew
והוריש יהוה את כל הגוים האלה מלפניכם וירשתם גוים גדלים ועצמים מכם׃,Hebrew
כל המקום אשר תדרך כף רגלכם בו לכם יהיה מן המדבר והלבנון מן הנהר נהר פרת ועד הים האחרון יהיה גבלכם׃,Hebrew
לא יתיצב איש בפניכם פחדכם ומוראכם יתן יהוה אלהיכם על פני כל הארץ אשר תדרכו בה כאשר דבר לכם׃,Hebrew
ראה אנכי נתן לפניכם היום ברכה וקללה׃,Hebrew
את הברכה אשר תשמעו אל מצות יהוה אלהיכם אשר אנכי מצוה אתכם היום׃,Hebrew
והקללה אם לא תשמעו אל מצות יהוה אלהיכם וסרתם מן הדרך אשר אנכי מצוה אתכם היום ללכת אחרי אלהים אחרים אשר לא ידעתם׃,Hebrew
והיה כי יביאך יהוה אלהיך אל הארץ אשר אתה בא שמה לרשתה ונתתה את הברכה על הר גרזים ואת הקללה על הר עיבל׃,Hebrew
הלא המה בעבר הירדן אחרי דרך מבוא השמש בארץ הכנעני הישב בערבה מול הגלגל אצל אלוני מרה׃,Hebrew
כי אתם עברים את הירדן לבא לרשת את הארץ אשר יהוה אלהיכם נתן לכם וירשתם אתה וישבתם בה׃,Hebrew
ושמרתם לעשות את כל החקים ואת המשפטים אשר אנכי נתן לפניכם היום׃,Hebrew
אלה החקים והמשפטים אשר תשמרון לעשות בארץ אשר נתן יהוה אלהי אבתיך לך לרשתה כל הימים אשר אתם חיים על האדמה׃,Hebrew
אבד תאבדון את כל המקמות אשר עבדו שם הגוים אשר אתם ירשים אתם את אלהיהם על ההרים הרמים ועל הגבעות ותחת כל עץ רענן׃,Hebrew
ונתצתם את מזבחתם ושברתם את מצבתם ואשריהם תשרפון באש ופסילי אלהיהם תגדעון ואבדתם את שמם מן המקום ההוא׃,Hebrew
לא תעשון כן ליהוה אלהיכם׃,Hebrew
כי אם אל המקום אשר יבחר יהוה אלהיכם מכל שבטיכם לשום את שמו שם לשכנו תדרשו ובאת שמה׃,Hebrew
והבאתם שמה עלתיכם וזבחיכם ואת מעשרתיכם ואת תרומת ידכם ונדריכם ונדבתיכם ובכרת בקרכם וצאנכם׃,Hebrew
ואכלתם שם לפני יהוה אלהיכם ושמחתם בכל משלח ידכם אתם ובתיכם אשר ברכך יהוה אלהיך׃,Hebrew
לא תעשון ככל אשר אנחנו עשים פה היום איש כל הישר בעיניו׃,Hebrew
כי לא באתם עד עתה אל המנוחה ואל הנחלה אשר יהוה אלהיך נתן לך׃,Hebrew
ועברתם את הירדן וישבתם בארץ אשר יהוה אלהיכם מנחיל אתכם והניח לכם מכל איביכם מסביב וישבתם בטח׃,Hebrew
והיה המקום אשר יבחר יהוה אלהיכם בו לשכן שמו שם שמה תביאו את כל אשר אנכי מצוה אתכם עולתיכם וזבחיכם מעשרתיכם ותרמת ידכם וכל מבחר נדריכם אשר תדרו ליהוה׃,Hebrew
ושמחתם לפני יהוה אלהיכם אתם ובניכם ובנתיכם ועבדיכם ואמהתיכם והלוי אשר בשעריכם כי אין לו חלק ונחלה אתכם׃,Hebrew
השמר לך פן תעלה עלתיך בכל מקום אשר תראה׃,Hebrew
כי אם במקום אשר יבחר יהוה באחד שבטיך שם תעלה עלתיך ושם תעשה כל אשר אנכי מצוך׃,Hebrew
רק בכל אות נפשך תזבח ואכלת בשר כברכת יהוה אלהיך אשר נתן לך בכל שעריך הטמא והטהור יאכלנו כצבי וכאיל׃,Hebrew
רק הדם לא תאכלו על הארץ תשפכנו כמים׃,Hebrew
לא תוכל לאכל בשעריך מעשר דגנך ותירשך ויצהרך ובכרת בקרך וצאנך וכל נדריך אשר תדר ונדבתיך ותרומת ידך׃,Hebrew
כי אם לפני יהוה אלהיך תאכלנו במקום אשר יבחר יהוה אלהיך בו אתה ובנך ובתך ועבדך ואמתך והלוי אשר בשעריך ושמחת לפני יהוה אלהיך בכל משלח ידך׃,Hebrew
השמר לך פן תעזב את הלוי כל ימיך על אדמתך׃,Hebrew
כי ירחיב יהוה אלהיך את גבולך כאשר דבר לך ואמרת אכלה בשר כי תאוה נפשך לאכל בשר בכל אות נפשך תאכל בשר׃,Hebrew
כי ירחק ממך המקום אשר יבחר יהוה אלהיך לשום שמו שם וזבחת מבקרך ומצאנך אשר נתן יהוה לך כאשר צויתך ואכלת בשעריך בכל אות נפשך׃,Hebrew
אך כאשר יאכל את הצבי ואת האיל כן תאכלנו הטמא והטהור יחדו יאכלנו׃,Hebrew
רק חזק לבלתי אכל הדם כי הדם הוא הנפש ולא תאכל הנפש עם הבשר׃,Hebrew
לא תאכלנו על הארץ תשפכנו כמים׃,Hebrew
לא תאכלנו למען ייטב לך ולבניך אחריך כי תעשה הישר בעיני יהוה׃,Hebrew
רק קדשיך אשר יהיו לך ונדריך תשא ובאת אל המקום אשר יבחר יהוה׃,Hebrew
ועשית עלתיך הבשר והדם על מזבח יהוה אלהיך ודם זבחיך ישפך על מזבח יהוה אלהיך והבשר תאכל׃,Hebrew
שמר ושמעת את כל הדברים האלה אשר אנכי מצוך למען ייטב לך ולבניך אחריך עד עולם כי תעשה הטוב והישר בעיני יהוה אלהיך׃,Hebrew
כי יכרית יהוה אלהיך את הגוים אשר אתה בא שמה לרשת אותם מפניך וירשת אתם וישבת בארצם׃,Hebrew
השמר לך פן תנקש אחריהם אחרי השמדם מפניך ופן תדרש לאלהיהם לאמר איכה יעבדו הגוים האלה את אלהיהם ואעשה כן גם אני׃,Hebrew
לא תעשה כן ליהוה אלהיך כי כל תועבת יהוה אשר שנא עשו לאלהיהם כי גם את בניהם ואת בנתיהם ישרפו באש לאלהיהם׃,Hebrew
את כל הדבר אשר אנכי מצוה אתכם אתו תשמרו לעשות לא תסף עליו ולא תגרע ממנו׃,Hebrew
כי יקום בקרבך נביא או חלם חלום ונתן אליך אות או מופת׃,Hebrew
ובא האות והמופת אשר דבר אליך לאמר נלכה אחרי אלהים אחרים אשר לא ידעתם ונעבדם׃,Hebrew
לא תשמע אל דברי הנביא ההוא או אל חולם החלום ההוא כי מנסה יהוה אלהיכם אתכם לדעת הישכם אהבים את יהוה אלהיכם בכל לבבכם ובכל נפשכם׃,Hebrew
אחרי יהוה אלהיכם תלכו ואתו תיראו ואת מצותיו תשמרו ובקלו תשמעו ואתו תעבדו ובו תדבקון׃,Hebrew
והנביא ההוא או חלם החלום ההוא יומת כי דבר סרה על יהוה אלהיכם המוציא אתכם מארץ מצרים והפדך מבית עבדים להדיחך מן הדרך אשר צוך יהוה אלהיך ללכת בה ובערת הרע מקרבך׃,Hebrew
כי יסיתך אחיך בן אמך או בנך או בתך או אשת חיקך או רעך אשר כנפשך בסתר לאמר נלכה ונעבדה אלהים אחרים אשר לא ידעת אתה ואבתיך׃,Hebrew
מאלהי העמים אשר סביבתיכם הקרבים אליך או הרחקים ממך מקצה הארץ ועד קצה הארץ׃,Hebrew
לא תאבה לו ולא תשמע אליו ולא תחוס עינך עליו ולא תחמל ולא תכסה עליו׃,Hebrew
כי הרג תהרגנו ידך תהיה בו בראשונה להמיתו ויד כל העם באחרנה׃,Hebrew
וסקלתו באבנים ומת כי בקש להדיחך מעל יהוה אלהיך המוציאך מארץ מצרים מבית עבדים׃,Hebrew
וכל ישראל ישמעו ויראון ולא יוספו לעשות כדבר הרע הזה בקרבך׃,Hebrew
כי תשמע באחת עריך אשר יהוה אלהיך נתן לך לשבת שם לאמר׃,Hebrew
יצאו אנשים בני בליעל מקרבך וידיחו את ישבי עירם לאמר נלכה ונעבדה אלהים אחרים אשר לא ידעתם׃,Hebrew
ודרשת וחקרת ושאלת היטב והנה אמת נכון הדבר נעשתה התועבה הזאת בקרבך׃,Hebrew
הכה תכה את ישבי העיר ההוא לפי חרב החרם אתה ואת כל אשר בה ואת בהמתה לפי חרב׃,Hebrew
ואת כל שללה תקבץ אל תוך רחבה ושרפת באש את העיר ואת כל שללה כליל ליהוה אלהיך והיתה תל עולם לא תבנה עוד׃,Hebrew
ולא ידבק בידך מאומה מן החרם למען ישוב יהוה מחרון אפו ונתן לך רחמים ורחמך והרבך כאשר נשבע לאבתיך׃,Hebrew
כי תשמע בקול יהוה אלהיך לשמר את כל מצותיו אשר אנכי מצוך היום לעשות הישר בעיני יהוה אלהיך׃,Hebrew
בנים אתם ליהוה אלהיכם לא תתגדדו ולא תשימו קרחה בין עיניכם למת׃,Hebrew
כי עם קדוש אתה ליהוה אלהיך ובך בחר יהוה להיות לו לעם סגלה מכל העמים אשר על פני האדמה׃,Hebrew
לא תאכל כל תועבה׃,Hebrew
זאת הבהמה אשר תאכלו שור שה כשבים ושה עזים׃,Hebrew
איל וצבי ויחמור ואקו ודישן ותאו וזמר׃,Hebrew
וכל בהמה מפרסת פרסה ושסעת שסע שתי פרסות מעלת גרה בבהמה אתה תאכלו׃,Hebrew
אך את זה לא תאכלו ממעלי הגרה וממפריסי הפרסה השסועה את הגמל ואת הארנבת ואת השפן כי מעלה גרה המה ופרסה לא הפריסו טמאים הם לכם׃,Hebrew
ואת החזיר כי מפריס פרסה הוא ולא גרה טמא הוא לכם מבשרם לא תאכלו ובנבלתם לא תגעו׃,Hebrew
את זה תאכלו מכל אשר במים כל אשר לו סנפיר וקשקשת תאכלו׃,Hebrew
וכל אשר אין לו סנפיר וקשקשת לא תאכלו טמא הוא לכם׃,Hebrew
כל צפור טהרה תאכלו׃,Hebrew
וזה אשר לא תאכלו מהם הנשר והפרס והעזניה׃,Hebrew
והראה ואת האיה והדיה למינה׃,Hebrew
ואת כל ערב למינו׃,Hebrew
ואת בת היענה ואת התחמס ואת השחף ואת הנץ למינהו׃,Hebrew
את הכוס ואת הינשוף והתנשמת׃,Hebrew
והקאת ואת הרחמה ואת השלך׃,Hebrew
והחסידה והאנפה למינה והדוכיפת והעטלף׃,Hebrew
וכל שרץ העוף טמא הוא לכם לא יאכלו׃,Hebrew
כל עוף טהור תאכלו׃,Hebrew
לא תאכלו כל נבלה לגר אשר בשעריך תתננה ואכלה או מכר לנכרי כי עם קדוש אתה ליהוה אלהיך לא תבשל גדי בחלב אמו׃,Hebrew
עשר תעשר את כל תבואת זרעך היצא השדה שנה שנה׃,Hebrew
ואכלת לפני יהוה אלהיך במקום אשר יבחר לשכן שמו שם מעשר דגנך תירשך ויצהרך ובכרת בקרך וצאנך למען תלמד ליראה את יהוה אלהיך כל הימים׃,Hebrew
וכי ירבה ממך הדרך כי לא תוכל שאתו כי ירחק ממך המקום אשר יבחר יהוה אלהיך לשום שמו שם כי יברכך יהוה אלהיך׃,Hebrew
ונתתה בכסף וצרת הכסף בידך והלכת אל המקום אשר יבחר יהוה אלהיך בו׃,Hebrew
ונתתה הכסף בכל אשר תאוה נפשך בבקר ובצאן וביין ובשכר ובכל אשר תשאלך נפשך ואכלת שם לפני יהוה אלהיך ושמחת אתה וביתך׃,Hebrew
והלוי אשר בשעריך לא תעזבנו כי אין לו חלק ונחלה עמך׃,Hebrew
מקצה שלש שנים תוציא את כל מעשר תבואתך בשנה ההוא והנחת בשעריך׃,Hebrew
ובא הלוי כי אין לו חלק ונחלה עמך והגר והיתום והאלמנה אשר בשעריך ואכלו ושבעו למען יברכך יהוה אלהיך בכל מעשה ידך אשר תעשה׃,Hebrew
מקץ שבע שנים תעשה שמטה׃,Hebrew
וזה דבר השמטה שמוט כל בעל משה ידו אשר ישה ברעהו לא יגש את רעהו ואת אחיו כי קרא שמטה ליהוה׃,Hebrew
את הנכרי תגש ואשר יהיה לך את אחיך תשמט ידך׃,Hebrew
אפס כי לא יהיה בך אביון כי ברך יברכך יהוה בארץ אשר יהוה אלהיך נתן לך נחלה לרשתה׃,Hebrew
רק אם שמוע תשמע בקול יהוה אלהיך לשמר לעשות את כל המצוה הזאת אשר אנכי מצוך היום׃,Hebrew
כי יהוה אלהיך ברכך כאשר דבר לך והעבטת גוים רבים ואתה לא תעבט ומשלת בגוים רבים ובך לא ימשלו׃,Hebrew
כי יהיה בך אביון מאחד אחיך באחד שעריך בארצך אשר יהוה אלהיך נתן לך לא תאמץ את לבבך ולא תקפץ את ידך מאחיך האביון׃,Hebrew
כי פתח תפתח את ידך לו והעבט תעביטנו די מחסרו אשר יחסר לו׃,Hebrew
השמר לך פן יהיה דבר עם לבבך בליעל לאמר קרבה שנת השבע שנת השמטה ורעה עינך באחיך האביון ולא תתן לו וקרא עליך אל יהוה והיה בך חטא׃,Hebrew
נתון תתן לו ולא ירע לבבך בתתך לו כי בגלל הדבר הזה יברכך יהוה אלהיך בכל מעשך ובכל משלח ידך׃,Hebrew
כי לא יחדל אביון מקרב הארץ על כן אנכי מצוך לאמר פתח תפתח את ידך לאחיך לעניך ולאבינך בארצך׃,Hebrew
כי ימכר לך אחיך העברי או העבריה ועבדך שש שנים ובשנה השביעת תשלחנו חפשי מעמך׃,Hebrew
וכי תשלחנו חפשי מעמך לא תשלחנו ריקם׃,Hebrew
העניק תעניק לו מצאנך ומגרנך ומיקבך אשר ברכך יהוה אלהיך תתן לו׃,Hebrew
וזכרת כי עבד היית בארץ מצרים ויפדך יהוה אלהיך על כן אנכי מצוך את הדבר הזה היום׃,Hebrew
והיה כי יאמר אליך לא אצא מעמך כי אהבך ואת ביתך כי טוב לו עמך׃,Hebrew
ולקחת את המרצע ונתתה באזנו ובדלת והיה לך עבד עולם ואף לאמתך תעשה כן׃,Hebrew
לא יקשה בעינך בשלחך אתו חפשי מעמך כי משנה שכר שכיר עבדך שש שנים וברכך יהוה אלהיך בכל אשר תעשה׃,Hebrew
כל הבכור אשר יולד בבקרך ובצאנך הזכר תקדיש ליהוה אלהיך לא תעבד בבכר שורך ולא תגז בכור צאנך׃,Hebrew
לפני יהוה אלהיך תאכלנו שנה בשנה במקום אשר יבחר יהוה אתה וביתך׃,Hebrew
וכי יהיה בו מום פסח או עור כל מום רע לא תזבחנו ליהוה אלהיך׃,Hebrew
בשעריך תאכלנו הטמא והטהור יחדו כצבי וכאיל׃,Hebrew
רק את דמו לא תאכל על הארץ תשפכנו כמים׃,Hebrew
שמור את חדש האביב ועשית פסח ליהוה אלהיך כי בחדש האביב הוציאך יהוה אלהיך ממצרים לילה׃,Hebrew
וזבחת פסח ליהוה אלהיך צאן ובקר במקום אשר יבחר יהוה לשכן שמו שם׃,Hebrew
לא תאכל עליו חמץ שבעת ימים תאכל עליו מצות לחם עני כי בחפזון יצאת מארץ מצרים למען תזכר את יום צאתך מארץ מצרים כל ימי חייך׃,Hebrew
ולא יראה לך שאר בכל גבלך שבעת ימים ולא ילין מן הבשר אשר תזבח בערב ביום הראשון לבקר׃,Hebrew
לא תוכל לזבח את הפסח באחד שעריך אשר יהוה אלהיך נתן לך׃,Hebrew
כי אם אל המקום אשר יבחר יהוה אלהיך לשכן שמו שם תזבח את הפסח בערב כבוא השמש מועד צאתך ממצרים׃,Hebrew
ובשלת ואכלת במקום אשר יבחר יהוה אלהיך בו ופנית בבקר והלכת לאהליך׃,Hebrew
ששת ימים תאכל מצות וביום השביעי עצרת ליהוה אלהיך לא תעשה מלאכה׃,Hebrew
שבעה שבעת תספר לך מהחל חרמש בקמה תחל לספר שבעה שבעות׃,Hebrew
ועשית חג שבעות ליהוה אלהיך מסת נדבת ידך אשר תתן כאשר יברכך יהוה אלהיך׃,Hebrew
ושמחת לפני יהוה אלהיך אתה ובנך ובתך ועבדך ואמתך והלוי אשר בשעריך והגר והיתום והאלמנה אשר בקרבך במקום אשר יבחר יהוה אלהיך לשכן שמו שם׃,Hebrew
וזכרת כי עבד היית במצרים ושמרת ועשית את החקים האלה׃,Hebrew
חג הסכת תעשה לך שבעת ימים באספך מגרנך ומיקבך׃,Hebrew
ושמחת בחגך אתה ובנך ובתך ועבדך ואמתך והלוי והגר והיתום והאלמנה אשר בשעריך׃,Hebrew
שבעת ימים תחג ליהוה אלהיך במקום אשר יבחר יהוה כי יברכך יהוה אלהיך בכל תבואתך ובכל מעשה ידיך והיית אך שמח׃,Hebrew
שלוש פעמים בשנה יראה כל זכורך את פני יהוה אלהיך במקום אשר יבחר בחג המצות ובחג השבעות ובחג הסכות ולא יראה את פני יהוה ריקם׃,Hebrew
איש כמתנת ידו כברכת יהוה אלהיך אשר נתן לך׃,Hebrew
שפטים ושטרים תתן לך בכל שעריך אשר יהוה אלהיך נתן לך לשבטיך ושפטו את העם משפט צדק׃,Hebrew
לא תטה משפט לא תכיר פנים ולא תקח שחד כי השחד יעור עיני חכמים ויסלף דברי צדיקם׃,Hebrew
צדק צדק תרדף למען תחיה וירשת את הארץ אשר יהוה אלהיך נתן לך׃,Hebrew
לא תטע לך אשרה כל עץ אצל מזבח יהוה אלהיך אשר תעשה לך׃,Hebrew
ולא תקים לך מצבה אשר שנא יהוה אלהיך׃,Hebrew
לא תזבח ליהוה אלהיך שור ושה אשר יהיה בו מום כל דבר רע כי תועבת יהוה אלהיך הוא׃,Hebrew
כי ימצא בקרבך באחד שעריך אשר יהוה אלהיך נתן לך איש או אשה אשר יעשה את הרע בעיני יהוה אלהיך לעבר בריתו׃,Hebrew
וילך ויעבד אלהים אחרים וישתחו להם ולשמש או לירח או לכל צבא השמים אשר לא צויתי׃,Hebrew
והגד לך ושמעת ודרשת היטב והנה אמת נכון הדבר נעשתה התועבה הזאת בישראל׃,Hebrew
והוצאת את האיש ההוא או את האשה ההוא אשר עשו את הדבר הרע הזה אל שעריך את האיש או את האשה וסקלתם באבנים ומתו׃,Hebrew
על פי שנים עדים או שלשה עדים יומת המת לא יומת על פי עד אחד׃,Hebrew
יד העדים תהיה בו בראשנה להמיתו ויד כל העם באחרנה ובערת הרע מקרבך׃,Hebrew
כי יפלא ממך דבר למשפט בין דם לדם בין דין לדין ובין נגע לנגע דברי ריבת בשעריך וקמת ועלית אל המקום אשר יבחר יהוה אלהיך בו׃,Hebrew
ובאת אל הכהנים הלוים ואל השפט אשר יהיה בימים ההם ודרשת והגידו לך את דבר המשפט׃,Hebrew
ועשית על פי הדבר אשר יגידו לך מן המקום ההוא אשר יבחר יהוה ושמרת לעשות ככל אשר יורוך׃,Hebrew
על פי התורה אשר יורוך ועל המשפט אשר יאמרו לך תעשה לא תסור מן הדבר אשר יגידו לך ימין ושמאל׃,Hebrew
והאיש אשר יעשה בזדון לבלתי שמע אל הכהן העמד לשרת שם את יהוה אלהיך או אל השפט ומת האיש ההוא ובערת הרע מישראל׃,Hebrew
וכל העם ישמעו ויראו ולא יזידון עוד׃,Hebrew
כי תבא אל הארץ אשר יהוה אלהיך נתן לך וירשתה וישבתה בה ואמרת אשימה עלי מלך ככל הגוים אשר סביבתי׃,Hebrew
שום תשים עליך מלך אשר יבחר יהוה אלהיך בו מקרב אחיך תשים עליך מלך לא תוכל לתת עליך איש נכרי אשר לא אחיך הוא׃,Hebrew
רק לא ירבה לו סוסים ולא ישיב את העם מצרימה למען הרבות סוס ויהוה אמר לכם לא תספון לשוב בדרך הזה עוד׃,Hebrew
ולא ירבה לו נשים ולא יסור לבבו וכסף וזהב לא ירבה לו מאד׃,Hebrew
והיה כשבתו על כסא ממלכתו וכתב לו את משנה התורה הזאת על ספר מלפני הכהנים הלוים׃,Hebrew
והיתה עמו וקרא בו כל ימי חייו למען ילמד ליראה את יהוה אלהיו לשמר את כל דברי התורה הזאת ואת החקים האלה לעשתם׃,Hebrew
לבלתי רום לבבו מאחיו ולבלתי סור מן המצוה ימין ושמאול למען יאריך ימים על ממלכתו הוא ובניו בקרב ישראל׃,Hebrew
לא יהיה לכהנים הלוים כל שבט לוי חלק ונחלה עם ישראל אשי יהוה ונחלתו יאכלון׃,Hebrew
ונחלה לא יהיה לו בקרב אחיו יהוה הוא נחלתו כאשר דבר לו׃,Hebrew
וזה יהיה משפט הכהנים מאת העם מאת זבחי הזבח אם שור אם שה ונתן לכהן הזרע והלחיים והקבה׃,Hebrew
ראשית דגנך תירשך ויצהרך וראשית גז צאנך תתן לו׃,Hebrew
כי בו בחר יהוה אלהיך מכל שבטיך לעמד לשרת בשם יהוה הוא ובניו כל הימים׃,Hebrew
וכי יבא הלוי מאחד שעריך מכל ישראל אשר הוא גר שם ובא בכל אות נפשו אל המקום אשר יבחר יהוה׃,Hebrew
ושרת בשם יהוה אלהיו ככל אחיו הלוים העמדים שם לפני יהוה׃,Hebrew
חלק כחלק יאכלו לבד ממכריו על האבות׃,Hebrew
כי אתה בא אל הארץ אשר יהוה אלהיך נתן לך לא תלמד לעשות כתועבת הגוים ההם׃,Hebrew
לא ימצא בך מעביר בנו ובתו באש קסם קסמים מעונן ומנחש ומכשף׃,Hebrew
וחבר חבר ושאל אוב וידעני ודרש אל המתים׃,Hebrew
כי תועבת יהוה כל עשה אלה ובגלל התועבת האלה יהוה אלהיך מוריש אותם מפניך׃,Hebrew
תמים תהיה עם יהוה אלהיך׃,Hebrew
כי הגוים האלה אשר אתה יורש אותם אל מעננים ואל קסמים ישמעו ואתה לא כן נתן לך יהוה אלהיך׃,Hebrew
נביא מקרבך מאחיך כמני יקים לך יהוה אלהיך אליו תשמעון׃,Hebrew
ככל אשר שאלת מעם יהוה אלהיך בחרב ביום הקהל לאמר לא אסף לשמע את קול יהוה אלהי ואת האש הגדלה הזאת לא אראה עוד ולא אמות׃,Hebrew
ויאמר יהוה אלי היטיבו אשר דברו׃,Hebrew
נביא אקים להם מקרב אחיהם כמוך ונתתי דברי בפיו ודבר אליהם את כל אשר אצונו׃,Hebrew
והיה האיש אשר לא ישמע אל דברי אשר ידבר בשמי אנכי אדרש מעמו׃,Hebrew
אך הנביא אשר יזיד לדבר דבר בשמי את אשר לא צויתיו לדבר ואשר ידבר בשם אלהים אחרים ומת הנביא ההוא׃,Hebrew
וכי תאמר בלבבך איכה נדע את הדבר אשר לא דברו יהוה׃,Hebrew
אשר ידבר הנביא בשם יהוה ולא יהיה הדבר ולא יבוא הוא הדבר אשר לא דברו יהוה בזדון דברו הנביא לא תגור ממנו׃,Hebrew
כי יכרית יהוה אלהיך את הגוים אשר יהוה אלהיך נתן לך את ארצם וירשתם וישבת בעריהם ובבתיהם׃,Hebrew
שלוש ערים תבדיל לך בתוך ארצך אשר יהוה אלהיך נתן לך לרשתה׃,Hebrew
תכין לך הדרך ושלשת את גבול ארצך אשר ינחילך יהוה אלהיך והיה לנוס שמה כל רצח׃,Hebrew
וזה דבר הרצח אשר ינוס שמה וחי אשר יכה את רעהו בבלי דעת והוא לא שנא לו מתמל שלשם׃,Hebrew
ואשר יבא את רעהו ביער לחטב עצים ונדחה ידו בגרזן לכרת העץ ונשל הברזל מן העץ ומצא את רעהו ומת הוא ינוס אל אחת הערים האלה וחי׃,Hebrew
פן ירדף גאל הדם אחרי הרצח כי יחם לבבו והשיגו כי ירבה הדרך והכהו נפש ולו אין משפט מות כי לא שנא הוא לו מתמול שלשום׃,Hebrew
על כן אנכי מצוך לאמר שלש ערים תבדיל לך׃,Hebrew
ואם ירחיב יהוה אלהיך את גבלך כאשר נשבע לאבתיך ונתן לך את כל הארץ אשר דבר לתת לאבתיך׃,Hebrew
כי תשמר את כל המצוה הזאת לעשתה אשר אנכי מצוך היום לאהבה את יהוה אלהיך וללכת בדרכיו כל הימים ויספת לך עוד שלש ערים על השלש האלה׃,Hebrew
ולא ישפך דם נקי בקרב ארצך אשר יהוה אלהיך נתן לך נחלה והיה עליך דמים׃,Hebrew
וכי יהיה איש שנא לרעהו וארב לו וקם עליו והכהו נפש ומת ונס אל אחת הערים האל׃,Hebrew
ושלחו זקני עירו ולקחו אתו משם ונתנו אתו ביד גאל הדם ומת׃,Hebrew
לא תחוס עינך עליו ובערת דם הנקי מישראל וטוב לך׃,Hebrew
לא תסיג גבול רעך אשר גבלו ראשנים בנחלתך אשר תנחל בארץ אשר יהוה אלהיך נתן לך לרשתה׃,Hebrew
לא יקום עד אחד באיש לכל עון ולכל חטאת בכל חטא אשר יחטא על פי שני עדים או על פי שלשה עדים יקום דבר׃,Hebrew
כי יקום עד חמס באיש לענות בו סרה׃,Hebrew
ועמדו שני האנשים אשר להם הריב לפני יהוה לפני הכהנים והשפטים אשר יהיו בימים ההם׃,Hebrew
ודרשו השפטים היטב והנה עד שקר העד שקר ענה באחיו׃,Hebrew
ועשיתם לו כאשר זמם לעשות לאחיו ובערת הרע מקרבך׃,Hebrew
והנשארים ישמעו ויראו ולא יספו לעשות עוד כדבר הרע הזה בקרבך׃,Hebrew
ולא תחוס עינך נפש בנפש עין בעין שן בשן יד ביד רגל ברגל׃,Hebrew
כי תצא למלחמה על איביך וראית סוס ורכב עם רב ממך לא תירא מהם כי יהוה אלהיך עמך המעלך מארץ מצרים׃,Hebrew
והיה כקרבכם אל המלחמה ונגש הכהן ודבר אל העם׃,Hebrew
ואמר אלהם שמע ישראל אתם קרבים היום למלחמה על איביכם אל ירך לבבכם אל תיראו ואל תחפזו ואל תערצו מפניהם׃,Hebrew
כי יהוה אלהיכם ההלך עמכם להלחם לכם עם איביכם להושיע אתכם׃,Hebrew
ודברו השטרים אל העם לאמר מי האיש אשר בנה בית חדש ולא חנכו ילך וישב לביתו פן ימות במלחמה ואיש אחר יחנכנו׃,Hebrew
ומי האיש אשר נטע כרם ולא חללו ילך וישב לביתו פן ימות במלחמה ואיש אחר יחללנו׃,Hebrew
ומי האיש אשר ארש אשה ולא לקחה ילך וישב לביתו פן ימות במלחמה ואיש אחר יקחנה׃,Hebrew
ויספו השטרים לדבר אל העם ואמרו מי האיש הירא ורך הלבב ילך וישב לביתו ולא ימס את לבב אחיו כלבבו׃,Hebrew
והיה ככלת השטרים לדבר אל העם ופקדו שרי צבאות בראש העם׃,Hebrew
כי תקרב אל עיר להלחם עליה וקראת אליה לשלום׃,Hebrew
והיה אם שלום תענך ופתחה לך והיה כל העם הנמצא בה יהיו לך למס ועבדוך׃,Hebrew
ואם לא תשלים עמך ועשתה עמך מלחמה וצרת עליה׃,Hebrew
ונתנה יהוה אלהיך בידך והכית את כל זכורה לפי חרב׃,Hebrew
רק הנשים והטף והבהמה וכל אשר יהיה בעיר כל שללה תבז לך ואכלת את שלל איביך אשר נתן יהוה אלהיך לך׃,Hebrew
כן תעשה לכל הערים הרחקת ממך מאד אשר לא מערי הגוים האלה הנה׃,Hebrew
רק מערי העמים האלה אשר יהוה אלהיך נתן לך נחלה לא תחיה כל נשמה׃,Hebrew
כי החרם תחרימם החתי והאמרי הכנעני והפרזי החוי והיבוסי כאשר צוך יהוה אלהיך׃,Hebrew
למען אשר לא ילמדו אתכם לעשות ככל תועבתם אשר עשו לאלהיהם וחטאתם ליהוה אלהיכם׃,Hebrew
כי תצור אל עיר ימים רבים להלחם עליה לתפשה לא תשחית את עצה לנדח עליו גרזן כי ממנו תאכל ואתו לא תכרת כי האדם עץ השדה לבא מפניך במצור׃,Hebrew
רק עץ אשר תדע כי לא עץ מאכל הוא אתו תשחית וכרת ובנית מצור על העיר אשר הוא עשה עמך מלחמה עד רדתה׃,Hebrew
כי ימצא חלל באדמה אשר יהוה אלהיך נתן לך לרשתה נפל בשדה לא נודע מי הכהו׃,Hebrew
ויצאו זקניך ושפטיך ומדדו אל הערים אשר סביבת החלל׃,Hebrew
והיה העיר הקרבה אל החלל ולקחו זקני העיר ההוא עגלת בקר אשר לא עבד בה אשר לא משכה בעל׃,Hebrew
והורדו זקני העיר ההוא את העגלה אל נחל איתן אשר לא יעבד בו ולא יזרע וערפו שם את העגלה בנחל׃,Hebrew
ונגשו הכהנים בני לוי כי בם בחר יהוה אלהיך לשרתו ולברך בשם יהוה ועל פיהם יהיה כל ריב וכל נגע׃,Hebrew
וכל זקני העיר ההוא הקרבים אל החלל ירחצו את ידיהם על העגלה הערופה בנחל׃,Hebrew
וענו ואמרו ידינו לא שפכה את הדם הזה ועינינו לא ראו׃,Hebrew
כפר לעמך ישראל אשר פדית יהוה ואל תתן דם נקי בקרב עמך ישראל ונכפר להם הדם׃,Hebrew
ואתה תבער הדם הנקי מקרבך כי תעשה הישר בעיני יהוה׃,Hebrew
כי תצא למלחמה על איביך ונתנו יהוה אלהיך בידך ושבית שביו׃,Hebrew
וראית בשביה אשת יפת תאר וחשקת בה ולקחת לך לאשה׃,Hebrew
והבאתה אל תוך ביתך וגלחה את ראשה ועשתה את צפרניה׃,Hebrew
והסירה את שמלת שביה מעליה וישבה בביתך ובכתה את אביה ואת אמה ירח ימים ואחר כן תבוא אליה ובעלתה והיתה לך לאשה׃,Hebrew
והיה אם לא חפצת בה ושלחתה לנפשה ומכר לא תמכרנה בכסף לא תתעמר בה תחת אשר עניתה׃,Hebrew
כי תהיין לאיש שתי נשים האחת אהובה והאחת שנואה וילדו לו בנים האהובה והשנואה והיה הבן הבכור לשניאה׃,Hebrew
והיה ביום הנחילו את בניו את אשר יהיה לו לא יוכל לבכר את בן האהובה על פני בן השנואה הבכר׃,Hebrew
כי את הבכר בן השנואה יכיר לתת לו פי שנים בכל אשר ימצא לו כי הוא ראשית אנו לו משפט הבכרה׃,Hebrew
כי יהיה לאיש בן סורר ומורה איננו שמע בקול אביו ובקול אמו ויסרו אתו ולא ישמע אליהם׃,Hebrew
ותפשו בו אביו ואמו והוציאו אתו אל זקני עירו ואל שער מקמו׃,Hebrew
ואמרו אל זקני עירו בננו זה סורר ומרה איננו שמע בקלנו זולל וסבא׃,Hebrew
ורגמהו כל אנשי עירו באבנים ומת ובערת הרע מקרבך וכל ישראל ישמעו ויראו׃,Hebrew
וכי יהיה באיש חטא משפט מות והומת ותלית אתו על עץ׃,Hebrew
לא תלין נבלתו על העץ כי קבור תקברנו ביום ההוא כי קללת אלהים תלוי ולא תטמא את אדמתך אשר יהוה אלהיך נתן לך נחלה׃,Hebrew
לא תראה את שור אחיך או את שיו נדחים והתעלמת מהם השב תשיבם לאחיך׃,Hebrew
ואם לא קרוב אחיך אליך ולא ידעתו ואספתו אל תוך ביתך והיה עמך עד דרש אחיך אתו והשבתו לו׃,Hebrew
וכן תעשה לחמרו וכן תעשה לשמלתו וכן תעשה לכל אבדת אחיך אשר תאבד ממנו ומצאתה לא תוכל להתעלם׃,Hebrew
לא תראה את חמור אחיך או שורו נפלים בדרך והתעלמת מהם הקם תקים עמו׃,Hebrew
לא יהיה כלי גבר על אשה ולא ילבש גבר שמלת אשה כי תועבת יהוה אלהיך כל עשה אלה׃,Hebrew
כי יקרא קן צפור לפניך בדרך בכל עץ או על הארץ אפרחים או ביצים והאם רבצת על האפרחים או על הביצים לא תקח האם על הבנים׃,Hebrew
שלח תשלח את האם ואת הבנים תקח לך למען ייטב לך והארכת ימים׃,Hebrew
כי תבנה בית חדש ועשית מעקה לגגך ולא תשים דמים בביתך כי יפל הנפל ממנו׃,Hebrew
לא תזרע כרמך כלאים פן תקדש המלאה הזרע אשר תזרע ותבואת הכרם׃,Hebrew
לא תחרש בשור ובחמר יחדו׃,Hebrew
לא תלבש שעטנז צמר ופשתים יחדו׃,Hebrew
גדלים תעשה לך על ארבע כנפות כסותך אשר תכסה בה׃,Hebrew
כי יקח איש אשה ובא אליה ושנאה׃,Hebrew
ושם לה עלילת דברים והוציא עליה שם רע ואמר את האשה הזאת לקחתי ואקרב אליה ולא מצאתי לה בתולים׃,Hebrew
ולקח אבי הנער ואמה והוציאו את בתולי הנער אל זקני העיר השערה׃,Hebrew
ואמר אבי הנער אל הזקנים את בתי נתתי לאיש הזה לאשה וישנאה׃,Hebrew
והנה הוא שם עלילת דברים לאמר לא מצאתי לבתך בתולים ואלה בתולי בתי ופרשו השמלה לפני זקני העיר׃,Hebrew
ולקחו זקני העיר ההוא את האיש ויסרו אתו׃,Hebrew
וענשו אתו מאה כסף ונתנו לאבי הנערה כי הוציא שם רע על בתולת ישראל ולו תהיה לאשה לא יוכל לשלחה כל ימיו׃,Hebrew
ואם אמת היה הדבר הזה לא נמצאו בתולים לנער׃,Hebrew
והוציאו את הנער אל פתח בית אביה וסקלוה אנשי עירה באבנים ומתה כי עשתה נבלה בישראל לזנות בית אביה ובערת הרע מקרבך׃,Hebrew
כי ימצא איש שכב עם אשה בעלת בעל ומתו גם שניהם האיש השכב עם האשה והאשה ובערת הרע מישראל׃,Hebrew
כי יהיה נער בתולה מארשה לאיש ומצאה איש בעיר ושכב עמה׃,Hebrew
והוצאתם את שניהם אל שער העיר ההוא וסקלתם אתם באבנים ומתו את הנער על דבר אשר לא צעקה בעיר ואת האיש על דבר אשר ענה את אשת רעהו ובערת הרע מקרבך׃,Hebrew
ואם בשדה ימצא האיש את הנער המארשה והחזיק בה האיש ושכב עמה ומת האיש אשר שכב עמה לבדו׃,Hebrew
ולנער לא תעשה דבר אין לנער חטא מות כי כאשר יקום איש על רעהו ורצחו נפש כן הדבר הזה׃,Hebrew
כי בשדה מצאה צעקה הנער המארשה ואין מושיע לה׃,Hebrew
כי ימצא איש נער בתולה אשר לא ארשה ותפשה ושכב עמה ונמצאו׃,Hebrew
ונתן האיש השכב עמה לאבי הנער חמשים כסף ולו תהיה לאשה תחת אשר ענה לא יוכל שלחה כל ימיו׃,Hebrew
לא יקח איש את אשת אביו ולא יגלה כנף אביו׃,Hebrew
לא יבא פצוע דכא וכרות שפכה בקהל יהוה׃,Hebrew
לא יבא ממזר בקהל יהוה גם דור עשירי לא יבא לו בקהל יהוה׃,Hebrew
לא יבא עמוני ומואבי בקהל יהוה גם דור עשירי לא יבא להם בקהל יהוה עד עולם׃,Hebrew
על דבר אשר לא קדמו אתכם בלחם ובמים בדרך בצאתכם ממצרים ואשר שכר עליך את בלעם בן בעור מפתור ארם נהרים לקללך׃,Hebrew
ולא אבה יהוה אלהיך לשמע אל בלעם ויהפך יהוה אלהיך לך את הקללה לברכה כי אהבך יהוה אלהיך׃,Hebrew
לא תדרש שלמם וטבתם כל ימיך לעולם׃,Hebrew
לא תתעב אדמי כי אחיך הוא לא תתעב מצרי כי גר היית בארצו׃,Hebrew
בנים אשר יולדו להם דור שלישי יבא להם בקהל יהוה׃,Hebrew
כי תצא מחנה על איביך ונשמרת מכל דבר רע׃,Hebrew
כי יהיה בך איש אשר לא יהיה טהור מקרה לילה ויצא אל מחוץ למחנה לא יבא אל תוך המחנה׃,Hebrew
והיה לפנות ערב ירחץ במים וכבא השמש יבא אל תוך המחנה׃,Hebrew
ויד תהיה לך מחוץ למחנה ויצאת שמה חוץ׃,Hebrew
ויתד תהיה לך על אזנך והיה בשבתך חוץ וחפרתה בה ושבת וכסית את צאתך׃,Hebrew
כי יהוה אלהיך מתהלך בקרב מחנך להצילך ולתת איביך לפניך והיה מחניך קדוש ולא יראה בך ערות דבר ושב מאחריך׃,Hebrew
לא תסגיר עבד אל אדניו אשר ינצל אליך מעם אדניו׃,Hebrew
עמך ישב בקרבך במקום אשר יבחר באחד שעריך בטוב לו לא תוננו׃,Hebrew
לא תהיה קדשה מבנות ישראל ולא יהיה קדש מבני ישראל׃,Hebrew
לא תביא אתנן זונה ומחיר כלב בית יהוה אלהיך לכל נדר כי תועבת יהוה אלהיך גם שניהם׃,Hebrew
לא תשיך לאחיך נשך כסף נשך אכל נשך כל דבר אשר ישך׃,Hebrew
לנכרי תשיך ולאחיך לא תשיך למען יברכך יהוה אלהיך בכל משלח ידך על הארץ אשר אתה בא שמה לרשתה׃,Hebrew
כי תדר נדר ליהוה אלהיך לא תאחר לשלמו כי דרש ידרשנו יהוה אלהיך מעמך והיה בך חטא׃,Hebrew
וכי תחדל לנדר לא יהיה בך חטא׃,Hebrew
מוצא שפתיך תשמר ועשית כאשר נדרת ליהוה אלהיך נדבה אשר דברת בפיך׃,Hebrew
כי תבא בכרם רעך ואכלת ענבים כנפשך שבעך ואל כליך לא תתן׃,Hebrew
כי תבא בקמת רעך וקטפת מלילת בידך וחרמש לא תניף על קמת רעך׃,Hebrew
כי יקח איש אשה ובעלה והיה אם לא תמצא חן בעיניו כי מצא בה ערות דבר וכתב לה ספר כריתת ונתן בידה ושלחה מביתו׃,Hebrew
ויצאה מביתו והלכה והיתה לאיש אחר׃,Hebrew
ושנאה האיש האחרון וכתב לה ספר כריתת ונתן בידה ושלחה מביתו או כי ימות האיש האחרון אשר לקחה לו לאשה׃,Hebrew
לא יוכל בעלה הראשון אשר שלחה לשוב לקחתה להיות לו לאשה אחרי אשר הטמאה כי תועבה הוא לפני יהוה ולא תחטיא את הארץ אשר יהוה אלהיך נתן לך נחלה׃,Hebrew
כי יקח איש אשה חדשה לא יצא בצבא ולא יעבר עליו לכל דבר נקי יהיה לביתו שנה אחת ושמח את אשתו אשר לקח׃,Hebrew
לא יחבל רחים ורכב כי נפש הוא חבל׃,Hebrew
כי ימצא איש גנב נפש מאחיו מבני ישראל והתעמר בו ומכרו ומת הגנב ההוא ובערת הרע מקרבך׃,Hebrew
השמר בנגע הצרעת לשמר מאד ולעשות ככל אשר יורו אתכם הכהנים הלוים כאשר צויתם תשמרו לעשות׃,Hebrew
זכור את אשר עשה יהוה אלהיך למרים בדרך בצאתכם ממצרים׃,Hebrew
כי תשה ברעך משאת מאומה לא תבא אל ביתו לעבט עבטו׃,Hebrew
בחוץ תעמד והאיש אשר אתה נשה בו יוציא אליך את העבוט החוצה׃,Hebrew
ואם איש עני הוא לא תשכב בעבטו׃,Hebrew
השב תשיב לו את העבוט כבא השמש ושכב בשלמתו וברכך ולך תהיה צדקה לפני יהוה אלהיך׃,Hebrew
לא תעשק שכיר עני ואביון מאחיך או מגרך אשר בארצך בשעריך׃,Hebrew
ביומו תתן שכרו ולא תבוא עליו השמש כי עני הוא ואליו הוא נשא את נפשו ולא יקרא עליך אל יהוה והיה בך חטא׃,Hebrew
לא יומתו אבות על בנים ובנים לא יומתו על אבות איש בחטאו יומתו׃,Hebrew
לא תטה משפט גר יתום ולא תחבל בגד אלמנה׃,Hebrew
וזכרת כי עבד היית במצרים ויפדך יהוה אלהיך משם על כן אנכי מצוך לעשות את הדבר הזה׃,Hebrew
כי תקצר קצירך בשדך ושכחת עמר בשדה לא תשוב לקחתו לגר ליתום ולאלמנה יהיה למען יברכך יהוה אלהיך בכל מעשה ידיך׃,Hebrew
כי תחבט זיתך לא תפאר אחריך לגר ליתום ולאלמנה יהיה׃,Hebrew
כי תבצר כרמך לא תעולל אחריך לגר ליתום ולאלמנה יהיה׃,Hebrew
וזכרת כי עבד היית בארץ מצרים על כן אנכי מצוך לעשות את הדבר הזה׃,Hebrew
כי יהיה ריב בין אנשים ונגשו אל המשפט ושפטום והצדיקו את הצדיק והרשיעו את הרשע׃,Hebrew
והיה אם בן הכות הרשע והפילו השפט והכהו לפניו כדי רשעתו במספר׃,Hebrew
ארבעים יכנו לא יסיף פן יסיף להכתו על אלה מכה רבה ונקלה אחיך לעיניך׃,Hebrew
לא תחסם שור בדישו׃,Hebrew
כי ישבו אחים יחדו ומת אחד מהם ובן אין לו לא תהיה אשת המת החוצה לאיש זר יבמה יבא עליה ולקחה לו לאשה ויבמה׃,Hebrew
והיה הבכור אשר תלד יקום על שם אחיו המת ולא ימחה שמו מישראל׃,Hebrew
ואם לא יחפץ האיש לקחת את יבמתו ועלתה יבמתו השערה אל הזקנים ואמרה מאן יבמי להקים לאחיו שם בישראל לא אבה יבמי׃,Hebrew
וקראו לו זקני עירו ודברו אליו ועמד ואמר לא חפצתי לקחתה׃,Hebrew
ונגשה יבמתו אליו לעיני הזקנים וחלצה נעלו מעל רגלו וירקה בפניו וענתה ואמרה ככה יעשה לאיש אשר לא יבנה את בית אחיו׃,Hebrew
ונקרא שמו בישראל בית חלוץ הנעל׃,Hebrew
כי ינצו אנשים יחדו איש ואחיו וקרבה אשת האחד להציל את אישה מיד מכהו ושלחה ידה והחזיקה במבשיו׃,Hebrew
וקצתה את כפה לא תחוס עינך׃,Hebrew
לא יהיה לך בכיסך אבן ואבן גדולה וקטנה׃,Hebrew
לא יהיה לך בביתך איפה ואיפה גדולה וקטנה׃,Hebrew
אבן שלמה וצדק יהיה לך איפה שלמה וצדק יהיה לך למען יאריכו ימיך על האדמה אשר יהוה אלהיך נתן לך׃,Hebrew
כי תועבת יהוה אלהיך כל עשה אלה כל עשה עול׃,Hebrew
זכור את אשר עשה לך עמלק בדרך בצאתכם ממצרים׃,Hebrew
אשר קרך בדרך ויזנב בך כל הנחשלים אחריך ואתה עיף ויגע ולא ירא אלהים׃,Hebrew
והיה בהניח יהוה אלהיך לך מכל איביך מסביב בארץ אשר יהוה אלהיך נתן לך נחלה לרשתה תמחה את זכר עמלק מתחת השמים לא תשכח׃,Hebrew
והיה כי תבוא אל הארץ אשר יהוה אלהיך נתן לך נחלה וירשתה וישבת בה׃,Hebrew
ולקחת מראשית כל פרי האדמה אשר תביא מארצך אשר יהוה אלהיך נתן לך ושמת בטנא והלכת אל המקום אשר יבחר יהוה אלהיך לשכן שמו שם׃,Hebrew
ובאת אל הכהן אשר יהיה בימים ההם ואמרת אליו הגדתי היום ליהוה אלהיך כי באתי אל הארץ אשר נשבע יהוה לאבתינו לתת לנו׃,Hebrew
ולקח הכהן הטנא מידך והניחו לפני מזבח יהוה אלהיך׃,Hebrew
וענית ואמרת לפני יהוה אלהיך ארמי אבד אבי וירד מצרימה ויגר שם במתי מעט ויהי שם לגוי גדול עצום ורב׃,Hebrew
וירעו אתנו המצרים ויענונו ויתנו עלינו עבדה קשה׃,Hebrew
ונצעק אל יהוה אלהי אבתינו וישמע יהוה את קלנו וירא את ענינו ואת עמלנו ואת לחצנו׃,Hebrew
ויוצאנו יהוה ממצרים ביד חזקה ובזרע נטויה ובמרא גדל ובאתות ובמפתים׃,Hebrew
ויבאנו אל המקום הזה ויתן לנו את הארץ הזאת ארץ זבת חלב ודבש׃,Hebrew
ועתה הנה הבאתי את ראשית פרי האדמה אשר נתתה לי יהוה והנחתו לפני יהוה אלהיך והשתחוית לפני יהוה אלהיך׃,Hebrew
ושמחת בכל הטוב אשר נתן לך יהוה אלהיך ולביתך אתה והלוי והגר אשר בקרבך׃,Hebrew
כי תכלה לעשר את כל מעשר תבואתך בשנה השלישת שנת המעשר ונתתה ללוי לגר ליתום ולאלמנה ואכלו בשעריך ושבעו׃,Hebrew
ואמרת לפני יהוה אלהיך בערתי הקדש מן הבית וגם נתתיו ללוי ולגר ליתום ולאלמנה ככל מצותך אשר צויתני לא עברתי ממצותיך ולא שכחתי׃,Hebrew
לא אכלתי באני ממנו ולא בערתי ממנו בטמא ולא נתתי ממנו למת שמעתי בקול יהוה אלהי עשיתי ככל אשר צויתני׃,Hebrew
השקיפה ממעון קדשך מן השמים וברך את עמך את ישראל ואת האדמה אשר נתתה לנו כאשר נשבעת לאבתינו ארץ זבת חלב ודבש׃,Hebrew
היום הזה יהוה אלהיך מצוך לעשות את החקים האלה ואת המשפטים ושמרת ועשית אותם בכל לבבך ובכל נפשך׃,Hebrew
את יהוה האמרת היום להיות לך לאלהים וללכת בדרכיו ולשמר חקיו ומצותיו ומשפטיו ולשמע בקלו׃,Hebrew
ויהוה האמירך היום להיות לו לעם סגלה כאשר דבר לך ולשמר כל מצותיו׃,Hebrew
ולתתך עליון על כל הגוים אשר עשה לתהלה ולשם ולתפארת ולהיתך עם קדש ליהוה אלהיך כאשר דבר׃,Hebrew
ויצו משה וזקני ישראל את העם לאמר שמר את כל המצוה אשר אנכי מצוה אתכם היום׃,Hebrew
והיה ביום אשר תעברו את הירדן אל הארץ אשר יהוה אלהיך נתן לך והקמת לך אבנים גדלות ושדת אתם בשיד׃,Hebrew
וכתבת עליהן את כל דברי התורה הזאת בעברך למען אשר תבא אל הארץ אשר יהוה אלהיך נתן לך ארץ זבת חלב ודבש כאשר דבר יהוה אלהי אבתיך לך׃,Hebrew
והיה בעברכם את הירדן תקימו את האבנים האלה אשר אנכי מצוה אתכם היום בהר עיבל ושדת אותם בשיד׃,Hebrew
ובנית שם מזבח ליהוה אלהיך מזבח אבנים לא תניף עליהם ברזל׃,Hebrew
אבנים שלמות תבנה את מזבח יהוה אלהיך והעלית עליו עולת ליהוה אלהיך׃,Hebrew
וזבחת שלמים ואכלת שם ושמחת לפני יהוה אלהיך׃,Hebrew
וכתבת על האבנים את כל דברי התורה הזאת באר היטב׃,Hebrew
וידבר משה והכהנים הלוים אל כל ישראל לאמר הסכת ושמע ישראל היום הזה נהיית לעם ליהוה אלהיך׃,Hebrew
ושמעת בקול יהוה אלהיך ועשית את מצותו ואת חקיו אשר אנכי מצוך היום׃,Hebrew
ויצו משה את העם ביום ההוא לאמר׃,Hebrew
אלה יעמדו לברך את העם על הר גרזים בעברכם את הירדן שמעון ולוי ויהודה ויששכר ויוסף ובנימן׃,Hebrew
ואלה יעמדו על הקללה בהר עיבל ראובן גד ואשר וזבולן דן ונפתלי׃,Hebrew
וענו הלוים ואמרו אל כל איש ישראל קול רם׃,Hebrew
ארור האיש אשר יעשה פסל ומסכה תועבת יהוה מעשה ידי חרש ושם בסתר וענו כל העם ואמרו אמן׃,Hebrew
ארור מקלה אביו ואמו ואמר כל העם אמן׃,Hebrew
ארור מסיג גבול רעהו ואמר כל העם אמן׃,Hebrew
ארור משגה עור בדרך ואמר כל העם אמן׃,Hebrew
ארור מטה משפט גר יתום ואלמנה ואמר כל העם אמן׃,Hebrew
ארור שכב עם אשת אביו כי גלה כנף אביו ואמר כל העם אמן׃,Hebrew
ארור שכב עם כל בהמה ואמר כל העם אמן׃,Hebrew
ארור שכב עם אחתו בת אביו או בת אמו ואמר כל העם אמן׃,Hebrew
ארור שכב עם חתנתו ואמר כל העם אמן׃,Hebrew
ארור מכה רעהו בסתר ואמר כל העם אמן׃,Hebrew
ארור לקח שחד להכות נפש דם נקי ואמר כל העם אמן׃,Hebrew
ארור אשר לא יקים את דברי התורה הזאת לעשות אותם ואמר כל העם אמן׃,Hebrew
והיה אם שמוע תשמע בקול יהוה אלהיך לשמר לעשות את כל מצותיו אשר אנכי מצוך היום ונתנך יהוה אלהיך עליון על כל גויי הארץ׃,Hebrew
ובאו עליך כל הברכות האלה והשיגך כי תשמע בקול יהוה אלהיך׃,Hebrew
ברוך אתה בעיר וברוך אתה בשדה׃,Hebrew
ברוך פרי בטנך ופרי אדמתך ופרי בהמתך שגר אלפיך ועשתרות צאנך׃,Hebrew
ברוך טנאך ומשארתך׃,Hebrew
ברוך אתה בבאך וברוך אתה בצאתך׃,Hebrew
יתן יהוה את איביך הקמים עליך נגפים לפניך בדרך אחד יצאו אליך ובשבעה דרכים ינוסו לפניך׃,Hebrew
יצו יהוה אתך את הברכה באסמיך ובכל משלח ידך וברכך בארץ אשר יהוה אלהיך נתן לך׃,Hebrew
יקימך יהוה לו לעם קדוש כאשר נשבע לך כי תשמר את מצות יהוה אלהיך והלכת בדרכיו׃,Hebrew
וראו כל עמי הארץ כי שם יהוה נקרא עליך ויראו ממך׃,Hebrew
והותרך יהוה לטובה בפרי בטנך ובפרי בהמתך ובפרי אדמתך על האדמה אשר נשבע יהוה לאבתיך לתת לך׃,Hebrew
יפתח יהוה לך את אוצרו הטוב את השמים לתת מטר ארצך בעתו ולברך את כל מעשה ידך והלוית גוים רבים ואתה לא תלוה׃,Hebrew
ונתנך יהוה לראש ולא לזנב והיית רק למעלה ולא תהיה למטה כי תשמע אל מצות יהוה אלהיך אשר אנכי מצוך היום לשמר ולעשות׃,Hebrew
ולא תסור מכל הדברים אשר אנכי מצוה אתכם היום ימין ושמאול ללכת אחרי אלהים אחרים לעבדם׃,Hebrew
והיה אם לא תשמע בקול יהוה אלהיך לשמר לעשות את כל מצותיו וחקתיו אשר אנכי מצוך היום ובאו עליך כל הקללות האלה והשיגוך׃,Hebrew
ארור אתה בעיר וארור אתה בשדה׃,Hebrew
ארור טנאך ומשארתך׃,Hebrew
ארור פרי בטנך ופרי אדמתך שגר אלפיך ועשתרות צאנך׃,Hebrew
ארור אתה בבאך וארור אתה בצאתך׃,Hebrew
ישלח יהוה בך את המארה את המהומה ואת המגערת בכל משלח ידך אשר תעשה עד השמדך ועד אבדך מהר מפני רע מעלליך אשר עזבתני׃,Hebrew
ידבק יהוה בך את הדבר עד כלתו אתך מעל האדמה אשר אתה בא שמה לרשתה׃,Hebrew
יככה יהוה בשחפת ובקדחת ובדלקת ובחרחר ובחרב ובשדפון ובירקון ורדפוך עד אבדך׃,Hebrew
והיו שמיך אשר על ראשך נחשת והארץ אשר תחתיך ברזל׃,Hebrew
יתן יהוה את מטר ארצך אבק ועפר מן השמים ירד עליך עד השמדך׃,Hebrew
יתנך יהוה נגף לפני איביך בדרך אחד תצא אליו ובשבעה דרכים תנוס לפניו והיית לזעוה לכל ממלכות הארץ׃,Hebrew
והיתה נבלתך למאכל לכל עוף השמים ולבהמת הארץ ואין מחריד׃,Hebrew
יככה יהוה בשחין מצרים ובעפלים ובגרב ובחרס אשר לא תוכל להרפא׃,Hebrew
יככה יהוה בשגעון ובעורון ובתמהון לבב׃,Hebrew
והיית ממשש בצהרים כאשר ימשש העור באפלה ולא תצליח את דרכיך והיית אך עשוק וגזול כל הימים ואין מושיע׃,Hebrew
אשה תארש ואיש אחר ישגלנה בית תבנה ולא תשב בו כרם תטע ולא תחללנו׃,Hebrew
שורך טבוח לעיניך ולא תאכל ממנו חמרך גזול מלפניך ולא ישוב לך צאנך נתנות לאיביך ואין לך מושיע׃,Hebrew
בניך ובנתיך נתנים לעם אחר ועיניך ראות וכלות אליהם כל היום ואין לאל ידך׃,Hebrew
פרי אדמתך וכל יגיעך יאכל עם אשר לא ידעת והיית רק עשוק ורצוץ כל הימים׃,Hebrew
והיית משגע ממראה עיניך אשר תראה׃,Hebrew
יככה יהוה בשחין רע על הברכים ועל השקים אשר לא תוכל להרפא מכף רגלך ועד קדקדך׃,Hebrew
יולך יהוה אתך ואת מלכך אשר תקים עליך אל גוי אשר לא ידעת אתה ואבתיך ועבדת שם אלהים אחרים עץ ואבן׃,Hebrew
והיית לשמה למשל ולשנינה בכל העמים אשר ינהגך יהוה שמה׃,Hebrew
זרע רב תוציא השדה ומעט תאסף כי יחסלנו הארבה׃,Hebrew
כרמים תטע ועבדת ויין לא תשתה ולא תאגר כי תאכלנו התלעת׃,Hebrew
זיתים יהיו לך בכל גבולך ושמן לא תסוך כי ישל זיתך׃,Hebrew
בנים ובנות תוליד ולא יהיו לך כי ילכו בשבי׃,Hebrew
כל עצך ופרי אדמתך יירש הצלצל׃,Hebrew
הגר אשר בקרבך יעלה עליך מעלה מעלה ואתה תרד מטה מטה׃,Hebrew
הוא ילוך ואתה לא תלונו הוא יהיה לראש ואתה תהיה לזנב׃,Hebrew
ובאו עליך כל הקללות האלה ורדפוך והשיגוך עד השמדך כי לא שמעת בקול יהוה אלהיך לשמר מצותיו וחקתיו אשר צוך׃,Hebrew
והיו בך לאות ולמופת ובזרעך עד עולם׃,Hebrew
תחת אשר לא עבדת את יהוה אלהיך בשמחה ובטוב לבב מרב כל׃,Hebrew
ועבדת את איביך אשר ישלחנו יהוה בך ברעב ובצמא ובעירם ובחסר כל ונתן על ברזל על צוארך עד השמידו אתך׃,Hebrew
ישא יהוה עליך גוי מרחוק מקצה הארץ כאשר ידאה הנשר גוי אשר לא תשמע לשנו׃,Hebrew
גוי עז פנים אשר לא ישא פנים לזקן ונער לא יחן׃,Hebrew
ואכל פרי בהמתך ופרי אדמתך עד השמדך אשר לא ישאיר לך דגן תירוש ויצהר שגר אלפיך ועשתרת צאנך עד האבידו אתך׃,Hebrew
והצר לך בכל שעריך עד רדת חמתיך הגבהות והבצרות אשר אתה בטח בהן בכל ארצך והצר לך בכל שעריך בכל ארצך אשר נתן יהוה אלהיך לך׃,Hebrew
ואכלת פרי בטנך בשר בניך ובנתיך אשר נתן לך יהוה אלהיך במצור ובמצוק אשר יציק לך איבך׃,Hebrew
האיש הרך בך והענג מאד תרע עינו באחיו ובאשת חיקו וביתר בניו אשר יותיר׃,Hebrew
מתת לאחד מהם מבשר בניו אשר יאכל מבלי השאיר לו כל במצור ובמצוק אשר יציק לך איבך בכל שעריך׃,Hebrew
הרכה בך והענגה אשר לא נסתה כף רגלה הצג על הארץ מהתענג ומרך תרע עינה באיש חיקה ובבנה ובבתה׃,Hebrew
ובשליתה היוצת מבין רגליה ובבניה אשר תלד כי תאכלם בחסר כל בסתר במצור ובמצוק אשר יציק לך איבך בשעריך׃,Hebrew
אם לא תשמר לעשות את כל דברי התורה הזאת הכתובים בספר הזה ליראה את השם הנכבד והנורא הזה את יהוה אלהיך׃,Hebrew
והפלא יהוה את מכתך ואת מכות זרעך מכות גדלות ונאמנות וחלים רעים ונאמנים׃,Hebrew
והשיב בך את כל מדוה מצרים אשר יגרת מפניהם ודבקו בך׃,Hebrew
גם כל חלי וכל מכה אשר לא כתוב בספר התורה הזאת יעלם יהוה עליך עד השמדך׃,Hebrew
ונשארתם במתי מעט תחת אשר הייתם ככוכבי השמים לרב כי לא שמעת בקול יהוה אלהיך׃,Hebrew
והיה כאשר שש יהוה עליכם להיטיב אתכם ולהרבות אתכם כן ישיש יהוה עליכם להאביד אתכם ולהשמיד אתכם ונסחתם מעל האדמה אשר אתה בא שמה לרשתה׃,Hebrew
והפיצך יהוה בכל העמים מקצה הארץ ועד קצה הארץ ועבדת שם אלהים אחרים אשר לא ידעת אתה ואבתיך עץ ואבן׃,Hebrew
ובגוים ההם לא תרגיע ולא יהיה מנוח לכף רגלך ונתן יהוה לך שם לב רגז וכליון עינים ודאבון נפש׃,Hebrew
והיו חייך תלאים לך מנגד ופחדת לילה ויומם ולא תאמין בחייך׃,Hebrew
בבקר תאמר מי יתן ערב ובערב תאמר מי יתן בקר מפחד לבבך אשר תפחד וממראה עיניך אשר תראה׃,Hebrew
והשיבך יהוה מצרים באניות בדרך אשר אמרתי לך לא תסיף עוד לראתה והתמכרתם שם לאיביך לעבדים ולשפחות ואין קנה׃,Hebrew
אלה דברי הברית אשר צוה יהוה את משה לכרת את בני ישראל בארץ מואב מלבד הברית אשר כרת אתם בחרב׃,Hebrew
ויקרא משה אל כל ישראל ויאמר אלהם אתם ראיתם את כל אשר עשה יהוה לעיניכם בארץ מצרים לפרעה ולכל עבדיו ולכל ארצו׃,Hebrew
המסות הגדלת אשר ראו עיניך האתת והמפתים הגדלים ההם׃,Hebrew
ולא נתן יהוה לכם לב לדעת ועינים לראות ואזנים לשמע עד היום הזה׃,Hebrew
ואולך אתכם ארבעים שנה במדבר לא בלו שלמתיכם מעליכם ונעלך לא בלתה מעל רגלך׃,Hebrew
לחם לא אכלתם ויין ושכר לא שתיתם למען תדעו כי אני יהוה אלהיכם׃,Hebrew
ותבאו אל המקום הזה ויצא סיחן מלך חשבון ועוג מלך הבשן לקראתנו למלחמה ונכם׃,Hebrew
ונקח את ארצם ונתנה לנחלה לראובני ולגדי ולחצי שבט המנשי׃,Hebrew
ושמרתם את דברי הברית הזאת ועשיתם אתם למען תשכילו את כל אשר תעשון׃,Hebrew
אתם נצבים היום כלכם לפני יהוה אלהיכם ראשיכם שבטיכם זקניכם ושטריכם כל איש ישראל׃,Hebrew
טפכם נשיכם וגרך אשר בקרב מחניך מחטב עציך עד שאב מימיך׃,Hebrew
לעברך בברית יהוה אלהיך ובאלתו אשר יהוה אלהיך כרת עמך היום׃,Hebrew
למען הקים אתך היום לו לעם והוא יהיה לך לאלהים כאשר דבר לך וכאשר נשבע לאבתיך לאברהם ליצחק וליעקב׃,Hebrew
ולא אתכם לבדכם אנכי כרת את הברית הזאת ואת האלה הזאת׃,Hebrew
כי את אשר ישנו פה עמנו עמד היום לפני יהוה אלהינו ואת אשר איננו פה עמנו היום׃,Hebrew
כי אתם ידעתם את אשר ישבנו בארץ מצרים ואת אשר עברנו בקרב הגוים אשר עברתם׃,Hebrew
ותראו את שקוציהם ואת גלליהם עץ ואבן כסף וזהב אשר עמהם׃,Hebrew
פן יש בכם איש או אשה או משפחה או שבט אשר לבבו פנה היום מעם יהוה אלהינו ללכת לעבד את אלהי הגוים ההם פן יש בכם שרש פרה ראש ולענה׃,Hebrew
והיה בשמעו את דברי האלה הזאת והתברך בלבבו לאמר שלום יהיה לי כי בשררות לבי אלך למען ספות הרוה את הצמאה׃,Hebrew
לא יאבה יהוה סלח לו כי אז יעשן אף יהוה וקנאתו באיש ההוא ורבצה בו כל האלה הכתובה בספר הזה ומחה יהוה את שמו מתחת השמים׃,Hebrew
והבדילו יהוה לרעה מכל שבטי ישראל ככל אלות הברית הכתובה בספר התורה הזה׃,Hebrew
ואמר הדור האחרון בניכם אשר יקומו מאחריכם והנכרי אשר יבא מארץ רחוקה וראו את מכות הארץ ההוא ואת תחלאיה אשר חלה יהוה בה׃,Hebrew
גפרית ומלח שרפה כל ארצה לא תזרע ולא תצמח ולא יעלה בה כל עשב כמהפכת סדם ועמרה אדמה וצביים אשר הפך יהוה באפו ובחמתו׃,Hebrew
ואמרו כל הגוים על מה עשה יהוה ככה לארץ הזאת מה חרי האף הגדול הזה׃,Hebrew
ואמרו על אשר עזבו את ברית יהוה אלהי אבתם אשר כרת עמם בהוציאו אתם מארץ מצרים׃,Hebrew
וילכו ויעבדו אלהים אחרים וישתחוו להם אלהים אשר לא ידעום ולא חלק להם׃,Hebrew
ויחר אף יהוה בארץ ההוא להביא עליה את כל הקללה הכתובה בספר הזה׃,Hebrew
ויתשם יהוה מעל אדמתם באף ובחמה ובקצף גדול וישלכם אל ארץ אחרת כיום הזה׃,Hebrew
הנסתרת ליהוה אלהינו והנגלת לנו ולבנינו עד עולם לעשות את כל דברי התורה הזאת׃,Hebrew
והיה כי יבאו עליך כל הדברים האלה הברכה והקללה אשר נתתי לפניך והשבת אל לבבך בכל הגוים אשר הדיחך יהוה אלהיך שמה׃,Hebrew
ושבת עד יהוה אלהיך ושמעת בקלו ככל אשר אנכי מצוך היום אתה ובניך בכל לבבך ובכל נפשך׃,Hebrew
ושב יהוה אלהיך את שבותך ורחמך ושב וקבצך מכל העמים אשר הפיצך יהוה אלהיך שמה׃,Hebrew
אם יהיה נדחך בקצה השמים משם יקבצך יהוה אלהיך ומשם יקחך׃,Hebrew
והביאך יהוה אלהיך אל הארץ אשר ירשו אבתיך וירשתה והיטבך והרבך מאבתיך׃,Hebrew
ומל יהוה אלהיך את לבבך ואת לבב זרעך לאהבה את יהוה אלהיך בכל לבבך ובכל נפשך למען חייך׃,Hebrew
ונתן יהוה אלהיך את כל האלות האלה על איביך ועל שנאיך אשר רדפוך׃,Hebrew
ואתה תשוב ושמעת בקול יהוה ועשית את כל מצותיו אשר אנכי מצוך היום׃,Hebrew
והותירך יהוה אלהיך בכל מעשה ידך בפרי בטנך ובפרי בהמתך ובפרי אדמתך לטובה כי ישוב יהוה לשוש עליך לטוב כאשר שש על אבתיך׃,Hebrew
כי תשמע בקול יהוה אלהיך לשמר מצותיו וחקתיו הכתובה בספר התורה הזה כי תשוב אל יהוה אלהיך בכל לבבך ובכל נפשך׃,Hebrew
כי המצוה הזאת אשר אנכי מצוך היום לא נפלאת הוא ממך ולא רחקה הוא׃,Hebrew
לא בשמים הוא לאמר מי יעלה לנו השמימה ויקחה לנו וישמענו אתה ונעשנה׃,Hebrew
ולא מעבר לים הוא לאמר מי יעבר לנו אל עבר הים ויקחה לנו וישמענו אתה ונעשנה׃,Hebrew
כי קרוב אליך הדבר מאד בפיך ובלבבך לעשתו׃,Hebrew
ראה נתתי לפניך היום את החיים ואת הטוב ואת המות ואת הרע׃,Hebrew
אשר אנכי מצוך היום לאהבה את יהוה אלהיך ללכת בדרכיו ולשמר מצותיו וחקתיו ומשפטיו וחיית ורבית וברכך יהוה אלהיך בארץ אשר אתה בא שמה לרשתה׃,Hebrew
ואם יפנה לבבך ולא תשמע ונדחת והשתחוית לאלהים אחרים ועבדתם׃,Hebrew
הגדתי לכם היום כי אבד תאבדון לא תאריכן ימים על האדמה אשר אתה עבר את הירדן לבא שמה לרשתה׃,Hebrew
העידתי בכם היום את השמים ואת הארץ החיים והמות נתתי לפניך הברכה והקללה ובחרת בחיים למען תחיה אתה וזרעך׃,Hebrew
לאהבה את יהוה אלהיך לשמע בקלו ולדבקה בו כי הוא חייך וארך ימיך לשבת על האדמה אשר נשבע יהוה לאבתיך לאברהם ליצחק וליעקב לתת להם׃,Hebrew
וילך משה וידבר את הדברים האלה אל כל ישראל׃,Hebrew
ויאמר אלהם בן מאה ועשרים שנה אנכי היום לא אוכל עוד לצאת ולבוא ויהוה אמר אלי לא תעבר את הירדן הזה׃,Hebrew
יהוה אלהיך הוא עבר לפניך הוא ישמיד את הגוים האלה מלפניך וירשתם יהושע הוא עבר לפניך כאשר דבר יהוה׃,Hebrew
ועשה יהוה להם כאשר עשה לסיחון ולעוג מלכי האמרי ולארצם אשר השמיד אתם׃,Hebrew
ונתנם יהוה לפניכם ועשיתם להם ככל המצוה אשר צויתי אתכם׃,Hebrew
חזקו ואמצו אל תיראו ואל תערצו מפניהם כי יהוה אלהיך הוא ההלך עמך לא ירפך ולא יעזבך׃,Hebrew
ויקרא משה ליהושע ויאמר אליו לעיני כל ישראל חזק ואמץ כי אתה תבוא את העם הזה אל הארץ אשר נשבע יהוה לאבתם לתת להם ואתה תנחילנה אותם׃,Hebrew
ויהוה הוא ההלך לפניך הוא יהיה עמך לא ירפך ולא יעזבך לא תירא ולא תחת׃,Hebrew
ויכתב משה את התורה הזאת ויתנה אל הכהנים בני לוי הנשאים את ארון ברית יהוה ואל כל זקני ישראל׃,Hebrew
ויצו משה אותם לאמר מקץ שבע שנים במעד שנת השמטה בחג הסכות׃,Hebrew
בבוא כל ישראל לראות את פני יהוה אלהיך במקום אשר יבחר תקרא את התורה הזאת נגד כל ישראל באזניהם׃,Hebrew
הקהל את העם האנשים והנשים והטף וגרך אשר בשעריך למען ישמעו ולמען ילמדו ויראו את יהוה אלהיכם ושמרו לעשות את כל דברי התורה הזאת׃,Hebrew
ובניהם אשר לא ידעו ישמעו ולמדו ליראה את יהוה אלהיכם כל הימים אשר אתם חיים על האדמה אשר אתם עברים את הירדן שמה לרשתה׃,Hebrew
ויאמר יהוה אל משה הן קרבו ימיך למות קרא את יהושע והתיצבו באהל מועד ואצונו וילך משה ויהושע ויתיצבו באהל מועד׃,Hebrew
וירא יהוה באהל בעמוד ענן ויעמד עמוד הענן על פתח האהל׃,Hebrew
ויאמר יהוה אל משה הנך שכב עם אבתיך וקם העם הזה וזנה אחרי אלהי נכר הארץ אשר הוא בא שמה בקרבו ועזבני והפר את בריתי אשר כרתי אתו׃,Hebrew
וחרה אפי בו ביום ההוא ועזבתים והסתרתי פני מהם והיה לאכל ומצאהו רעות רבות וצרות ואמר ביום ההוא הלא על כי אין אלהי בקרבי מצאוני הרעות האלה׃,Hebrew
ואנכי הסתר אסתיר פני ביום ההוא על כל הרעה אשר עשה כי פנה אל אלהים אחרים׃,Hebrew
ועתה כתבו לכם את השירה הזאת ולמדה את בני ישראל שימה בפיהם למען תהיה לי השירה הזאת לעד בבני ישראל׃,Hebrew
כי אביאנו אל האדמה אשר נשבעתי לאבתיו זבת חלב ודבש ואכל ושבע ודשן ופנה אל אלהים אחרים ועבדום ונאצוני והפר את בריתי׃,Hebrew
והיה כי תמצאן אתו רעות רבות וצרות וענתה השירה הזאת לפניו לעד כי לא תשכח מפי זרעו כי ידעתי את יצרו אשר הוא עשה היום בטרם אביאנו אל הארץ אשר נשבעתי׃,Hebrew
ויכתב משה את השירה הזאת ביום ההוא וילמדה את בני ישראל׃,Hebrew
ויצו את יהושע בן נון ויאמר חזק ואמץ כי אתה תביא את בני ישראל אל הארץ אשר נשבעתי להם ואנכי אהיה עמך׃,Hebrew
ויהי ככלות משה לכתב את דברי התורה הזאת על ספר עד תמם׃,Hebrew
ויצו משה את הלוים נשאי ארון ברית יהוה לאמר׃,Hebrew
לקח את ספר התורה הזה ושמתם אתו מצד ארון ברית יהוה אלהיכם והיה שם בך לעד׃,Hebrew
כי אנכי ידעתי את מריך ואת ערפך הקשה הן בעודני חי עמכם היום ממרים היתם עם יהוה ואף כי אחרי מותי׃,Hebrew
הקהילו אלי את כל זקני שבטיכם ושטריכם ואדברה באזניהם את הדברים האלה ואעידה בם את השמים ואת הארץ׃,Hebrew
כי ידעתי אחרי מותי כי השחת תשחתון וסרתם מן הדרך אשר צויתי אתכם וקראת אתכם הרעה באחרית הימים כי תעשו את הרע בעיני יהוה להכעיסו במעשה ידיכם׃,Hebrew
וידבר משה באזני כל קהל ישראל את דברי השירה הזאת עד תמם׃,Hebrew
האזינו השמים ואדברה ותשמע הארץ אמרי פי׃,Hebrew
יערף כמטר לקחי תזל כטל אמרתי כשעירם עלי דשא וכרביבים עלי עשב׃,Hebrew
כי שם יהוה אקרא הבו גדל לאלהינו׃,Hebrew
הצור תמים פעלו כי כל דרכיו משפט אל אמונה ואין עול צדיק וישר הוא׃,Hebrew
שחת לו לא בניו מומם דור עקש ופתלתל׃,Hebrew
ה ליהוה תגמלו זאת עם נבל ולא חכם הלוא הוא אביך קנך הוא עשך ויכננך׃,Hebrew
זכר ימות עולם בינו שנות דור ודור שאל אביך ויגדך זקניך ויאמרו לך׃,Hebrew
בהנחל עליון גוים בהפרידו בני אדם יצב גבלת עמים למספר בני ישראל׃,Hebrew
כי חלק יהוה עמו יעקב חבל נחלתו׃,Hebrew
ימצאהו בארץ מדבר ובתהו ילל ישמן יסבבנהו יבוננהו יצרנהו כאישון עינו׃,Hebrew
כנשר יעיר קנו על גוזליו ירחף יפרש כנפיו יקחהו ישאהו על אברתו׃,Hebrew
יהוה בדד ינחנו ואין עמו אל נכר׃,Hebrew
ירכבהו על במותי ארץ ויאכל תנובת שדי וינקהו דבש מסלע ושמן מחלמיש צור׃,Hebrew
חמאת בקר וחלב צאן עם חלב כרים ואילים בני בשן ועתודים עם חלב כליות חטה ודם ענב תשתה חמר׃,Hebrew
וישמן ישרון ויבעט שמנת עבית כשית ויטש אלוה עשהו וינבל צור ישעתו׃,Hebrew
יקנאהו בזרים בתועבת יכעיסהו׃,Hebrew
יזבחו לשדים לא אלה אלהים לא ידעום חדשים מקרב באו לא שערום אבתיכם׃,Hebrew
צור ילדך תשי ותשכח אל מחללך׃,Hebrew
וירא יהוה וינאץ מכעס בניו ובנתיו׃,Hebrew
ויאמר אסתירה פני מהם אראה מה אחריתם כי דור תהפכת המה בנים לא אמן בם׃,Hebrew
הם קנאוני בלא אל כעסוני בהבליהם ואני אקניאם בלא עם בגוי נבל אכעיסם׃,Hebrew
כי אש קדחה באפי ותיקד עד שאול תחתית ותאכל ארץ ויבלה ותלהט מוסדי הרים׃,Hebrew
אספה עלימו רעות חצי אכלה בם׃,Hebrew
מזי רעב ולחמי רשף וקטב מרירי ושן בהמות אשלח בם עם חמת זחלי עפר׃,Hebrew
מחוץ תשכל חרב ומחדרים אימה גם בחור גם בתולה יונק עם איש שיבה׃,Hebrew
אמרתי אפאיהם אשביתה מאנוש זכרם׃,Hebrew
לולי כעס אויב אגור פן ינכרו צרימו פן יאמרו ידינו רמה ולא יהוה פעל כל זאת׃,Hebrew
כי גוי אבד עצות המה ואין בהם תבונה׃,Hebrew
לו חכמו ישכילו זאת יבינו לאחריתם׃,Hebrew
איכה ירדף אחד אלף ושנים יניסו רבבה אם לא כי צורם מכרם ויהוה הסגירם׃,Hebrew
כי לא כצורנו צורם ואיבינו פלילים׃,Hebrew
כי מגפן סדם גפנם ומשדמת עמרה ענבמו ענבי רוש אשכלת מררת למו׃,Hebrew
חמת תנינם יינם וראש פתנים אכזר׃,Hebrew
הלא הוא כמס עמדי חתם באוצרתי׃,Hebrew
לי נקם ושלם לעת תמוט רגלם כי קרוב יום אידם וחש עתדת למו׃,Hebrew
כי ידין יהוה עמו ועל עבדיו יתנחם כי יראה כי אזלת יד ואפס עצור ועזוב׃,Hebrew
ואמר אי אלהימו צור חסיו בו׃,Hebrew
אשר חלב זבחימו יאכלו ישתו יין נסיכם יקומו ויעזרכם יהי עליכם סתרה׃,Hebrew
ראו עתה כי אני אני הוא ואין אלהים עמדי אני אמית ואחיה מחצתי ואני ארפא ואין מידי מציל׃,Hebrew
כי אשא אל שמים ידי ואמרתי חי אנכי לעלם׃,Hebrew
אם שנותי ברק חרבי ותאחז במשפט ידי אשיב נקם לצרי ולמשנאי אשלם׃,Hebrew
אשכיר חצי מדם וחרבי תאכל בשר מדם חלל ושביה מראש פרעות אויב׃,Hebrew
הרנינו גוים עמו כי דם עבדיו יקום ונקם ישיב לצריו וכפר אדמתו עמו׃,Hebrew
ויבא משה וידבר את כל דברי השירה הזאת באזני העם הוא והושע בן נון׃,Hebrew
ויכל משה לדבר את כל הדברים האלה אל כל ישראל׃,Hebrew
ויאמר אלהם שימו לבבכם לכל הדברים אשר אנכי מעיד בכם היום אשר תצום את בניכם לשמר לעשות את כל דברי התורה הזאת׃,Hebrew
כי לא דבר רק הוא מכם כי הוא חייכם ובדבר הזה תאריכו ימים על האדמה אשר אתם עברים את הירדן שמה לרשתה׃,Hebrew
וידבר יהוה אל משה בעצם היום הזה לאמר׃,Hebrew
עלה אל הר העברים הזה הר נבו אשר בארץ מואב אשר על פני ירחו וראה את ארץ כנען אשר אני נתן לבני ישראל לאחזה׃,Hebrew
ומת בהר אשר אתה עלה שמה והאסף אל עמיך כאשר מת אהרן אחיך בהר ההר ויאסף אל עמיו׃,Hebrew
על אשר מעלתם בי בתוך בני ישראל במי מריבת קדש מדבר צן על אשר לא קדשתם אותי בתוך בני ישראל׃,Hebrew
כי מנגד תראה את הארץ ושמה לא תבוא אל הארץ אשר אני נתן לבני ישראל׃,Hebrew
וזאת הברכה אשר ברך משה איש האלהים את בני ישראל לפני מותו׃,Hebrew
ויאמר יהוה מסיני בא וזרח משעיר למו הופיע מהר פארן ואתה מרבבת קדש מימינו אש דת למו׃,Hebrew
אף חבב עמים כל קדשיו בידך והם תכו לרגלך ישא מדברתיך׃,Hebrew
תורה צוה לנו משה מורשה קהלת יעקב׃,Hebrew
ויהי בישרון מלך בהתאסף ראשי עם יחד שבטי ישראל׃,Hebrew
יחי ראובן ואל ימת ויהי מתיו מספר׃,Hebrew
וזאת ליהודה ויאמר שמע יהוה קול יהודה ואל עמו תביאנו ידיו רב לו ועזר מצריו תהיה׃,Hebrew
וללוי אמר תמיך ואוריך לאיש חסידך אשר נסיתו במסה תריבהו על מי מריבה׃,Hebrew
האמר לאביו ולאמו לא ראיתיו ואת אחיו לא הכיר ואת בנו לא ידע כי שמרו אמרתך ובריתך ינצרו׃,Hebrew
יורו משפטיך ליעקב ותורתך לישראל ישימו קטורה באפך וכליל על מזבחך׃,Hebrew
ברך יהוה חילו ופעל ידיו תרצה מחץ מתנים קמיו ומשנאיו מן יקומון׃,Hebrew
לבנימן אמר ידיד יהוה ישכן לבטח עליו חפף עליו כל היום ובין כתיפיו שכן׃,Hebrew
וליוסף אמר מברכת יהוה ארצו ממגד שמים מטל ומתהום רבצת תחת׃,Hebrew
וממגד תבואת שמש וממגד גרש ירחים׃,Hebrew
ומראש הררי קדם וממגד גבעות עולם׃,Hebrew
וממגד ארץ ומלאה ורצון שכני סנה תבואתה לראש יוסף ולקדקד נזיר אחיו׃,Hebrew
בכור שורו הדר לו וקרני ראם קרניו בהם עמים ינגח יחדו אפסי ארץ והם רבבות אפרים והם אלפי מנשה׃,Hebrew
ולזבולן אמר שמח זבולן בצאתך ויששכר באהליך׃,Hebrew
עמים הר יקראו שם יזבחו זבחי צדק כי שפע ימים יינקו ושפוני טמוני חול׃,Hebrew
ולגד אמר ברוך מרחיב גד כלביא שכן וטרף זרוע אף קדקד׃,Hebrew
וירא ראשית לו כי שם חלקת מחקק ספון ויתא ראשי עם צדקת יהוה עשה ומשפטיו עם ישראל׃,Hebrew
ולדן אמר דן גור אריה יזנק מן הבשן׃,Hebrew
ולנפתלי אמר נפתלי שבע רצון ומלא ברכת יהוה ים ודרום ירשה׃,Hebrew
ולאשר אמר ברוך מבנים אשר יהי רצוי אחיו וטבל בשמן רגלו׃,Hebrew
ברזל ונחשת מנעליך וכימיך דבאך׃,Hebrew
אין כאל ישרון רכב שמים בעזרך ובגאותו שחקים׃,Hebrew
מענה אלהי קדם ומתחת זרעת עולם ויגרש מפניך אויב ויאמר השמד׃,Hebrew
וישכן ישראל בטח בדד עין יעקב אל ארץ דגן ותירוש אף שמיו יערפו טל׃,Hebrew
אשריך ישראל מי כמוך עם נושע ביהוה מגן עזרך ואשר חרב גאותך ויכחשו איביך לך ואתה על במותימו תדרך׃,Hebrew
ויעל משה מערבת מואב אל הר נבו ראש הפסגה אשר על פני ירחו ויראהו יהוה את כל הארץ את הגלעד עד דן׃,Hebrew
ואת כל נפתלי ואת ארץ אפרים ומנשה ואת כל ארץ יהודה עד הים האחרון׃,Hebrew
ואת הנגב ואת הככר בקעת ירחו עיר התמרים עד צער׃,Hebrew
ויאמר יהוה אליו זאת הארץ אשר נשבעתי לאברהם ליצחק וליעקב לאמר לזרעך אתננה הראיתיך בעיניך ושמה לא תעבר׃,Hebrew
וימת שם משה עבד יהוה בארץ מואב על פי יהוה׃,Hebrew
ויקבר אתו בגי בארץ מואב מול בית פעור ולא ידע איש את קברתו עד היום הזה׃,Hebrew
ומשה בן מאה ועשרים שנה במתו לא כהתה עינו ולא נס לחה׃,Hebrew
ויבכו בני ישראל את משה בערבת מואב שלשים יום ויתמו ימי בכי אבל משה׃,Hebrew
ויהושע בן נון מלא רוח חכמה כי סמך משה את ידיו עליו וישמעו אליו בני ישראל ויעשו כאשר צוה יהוה את משה׃,Hebrew
ולא קם נביא עוד בישראל כמשה אשר ידעו יהוה פנים אל פנים׃,Hebrew
לכל האתות והמופתים אשר שלחו יהוה לעשות בארץ מצרים לפרעה ולכל עבדיו ולכל ארצו׃,Hebrew
ולכל היד החזקה ולכל המורא הגדול אשר עשה משה לעיני כל ישראל׃,Hebrew
ויהי אחרי מות משה עבד יהוה ויאמר יהוה אל יהושע בן נון משרת משה לאמר׃,Hebrew
משה עבדי מת ועתה קום עבר את הירדן הזה אתה וכל העם הזה אל הארץ אשר אנכי נתן להם לבני ישראל׃,Hebrew
כל מקום אשר תדרך כף רגלכם בו לכם נתתיו כאשר דברתי אל משה׃,Hebrew
מהמדבר והלבנון הזה ועד הנהר הגדול נהר פרת כל ארץ החתים ועד הים הגדול מבוא השמש יהיה גבולכם׃,Hebrew
לא יתיצב איש לפניך כל ימי חייך כאשר הייתי עם משה אהיה עמך לא ארפך ולא אעזבך׃,Hebrew
חזק ואמץ כי אתה תנחיל את העם הזה את הארץ אשר נשבעתי לאבותם לתת להם׃,Hebrew
רק חזק ואמץ מאד לשמר לעשות ככל התורה אשר צוך משה עבדי אל תסור ממנו ימין ושמאול למען תשכיל בכל אשר תלך׃,Hebrew
לא ימוש ספר התורה הזה מפיך והגית בו יומם ולילה למען תשמר לעשות ככל הכתוב בו כי אז תצליח את דרכך ואז תשכיל׃,Hebrew
הלוא צויתיך חזק ואמץ אל תערץ ואל תחת כי עמך יהוה אלהיך בכל אשר תלך׃,Hebrew
ויצו יהושע את שטרי העם לאמר׃,Hebrew
עברו בקרב המחנה וצוו את העם לאמר הכינו לכם צידה כי בעוד שלשת ימים אתם עברים את הירדן הזה לבוא לרשת את הארץ אשר יהוה אלהיכם נתן לכם לרשתה׃,Hebrew
ולראובני ולגדי ולחצי שבט המנשה אמר יהושע לאמר׃,Hebrew
זכור את הדבר אשר צוה אתכם משה עבד יהוה לאמר יהוה אלהיכם מניח לכם ונתן לכם את הארץ הזאת׃,Hebrew
נשיכם טפכם ומקניכם ישבו בארץ אשר נתן לכם משה בעבר הירדן ואתם תעברו חמשים לפני אחיכם כל גבורי החיל ועזרתם אותם׃,Hebrew
עד אשר יניח יהוה לאחיכם ככם וירשו גם המה את הארץ אשר יהוה אלהיכם נתן להם ושבתם לארץ ירשתכם וירשתם אותה אשר נתן לכם משה עבד יהוה בעבר הירדן מזרח השמש׃,Hebrew
ויענו את יהושע לאמר כל אשר צויתנו נעשה ואל כל אשר תשלחנו נלך׃,Hebrew
ככל אשר שמענו אל משה כן נשמע אליך רק יהיה יהוה אלהיך עמך כאשר היה עם משה׃,Hebrew
כל איש אשר ימרה את פיך ולא ישמע את דבריך לכל אשר תצונו יומת רק חזק ואמץ׃,Hebrew
וישלח יהושע בן נון מן השטים שנים אנשים מרגלים חרש לאמר לכו ראו את הארץ ואת יריחו וילכו ויבאו בית אשה זונה ושמה רחב וישכבו שמה׃,Hebrew
ויאמר למלך יריחו לאמר הנה אנשים באו הנה הלילה מבני ישראל לחפר את הארץ׃,Hebrew
וישלח מלך יריחו אל רחב לאמר הוציאי האנשים הבאים אליך אשר באו לביתך כי לחפר את כל הארץ באו׃,Hebrew
ותקח האשה את שני האנשים ותצפנו ותאמר כן באו אלי האנשים ולא ידעתי מאין המה׃,Hebrew
ויהי השער לסגור בחשך והאנשים יצאו לא ידעתי אנה הלכו האנשים רדפו מהר אחריהם כי תשיגום׃,Hebrew
והיא העלתם הגגה ותטמנם בפשתי העץ הערכות לה על הגג׃,Hebrew
והאנשים רדפו אחריהם דרך הירדן על המעברות והשער סגרו אחרי כאשר יצאו הרדפים אחריהם׃,Hebrew
והמה טרם ישכבון והיא עלתה עליהם על הגג׃,Hebrew
ותאמר אל האנשים ידעתי כי נתן יהוה לכם את הארץ וכי נפלה אימתכם עלינו וכי נמגו כל ישבי הארץ מפניכם׃,Hebrew
כי שמענו את אשר הוביש יהוה את מי ים סוף מפניכם בצאתכם ממצרים ואשר עשיתם לשני מלכי האמרי אשר בעבר הירדן לסיחן ולעוג אשר החרמתם אותם׃,Hebrew
ונשמע וימס לבבנו ולא קמה עוד רוח באיש מפניכם כי יהוה אלהיכם הוא אלהים בשמים ממעל ועל הארץ מתחת׃,Hebrew
ועתה השבעו נא לי ביהוה כי עשיתי עמכם חסד ועשיתם גם אתם עם בית אבי חסד ונתתם לי אות אמת׃,Hebrew
והחיתם את אבי ואת אמי ואת אחי ואת אחותי ואת כל אשר להם והצלתם את נפשתינו ממות׃,Hebrew
ויאמרו לה האנשים נפשנו תחתיכם למות אם לא תגידו את דברנו זה והיה בתת יהוה לנו את הארץ ועשינו עמך חסד ואמת׃,Hebrew
ותורדם בחבל בעד החלון כי ביתה בקיר החומה ובחומה היא יושבת׃,Hebrew
ותאמר להם ההרה לכו פן יפגעו בכם הרדפים ונחבתם שמה שלשת ימים עד שוב הרדפים ואחר תלכו לדרככם׃,Hebrew
ויאמרו אליה האנשים נקים אנחנו משבעתך הזה אשר השבעתנו׃,Hebrew
הנה אנחנו באים בארץ את תקות חוט השני הזה תקשרי בחלון אשר הורדתנו בו ואת אביך ואת אמך ואת אחיך ואת כל בית אביך תאספי אליך הביתה׃,Hebrew
והיה כל אשר יצא מדלתי ביתך החוצה דמו בראשו ואנחנו נקים וכל אשר יהיה אתך בבית דמו בראשנו אם יד תהיה בו׃,Hebrew
ואם תגידי את דברנו זה והיינו נקים משבעתך אשר השבעתנו׃,Hebrew
ותאמר כדבריכם כן הוא ותשלחם וילכו ותקשר את תקות השני בחלון׃,Hebrew
וילכו ויבאו ההרה וישבו שם שלשת ימים עד שבו הרדפים ויבקשו הרדפים בכל הדרך ולא מצאו׃,Hebrew
וישבו שני האנשים וירדו מההר ויעברו ויבאו אל יהושע בן נון ויספרו לו את כל המצאות אותם׃,Hebrew
ויאמרו אל יהושע כי נתן יהוה בידנו את כל הארץ וגם נמגו כל ישבי הארץ מפנינו׃,Hebrew
וישכם יהושע בבקר ויסעו מהשטים ויבאו עד הירדן הוא וכל בני ישראל וילנו שם טרם יעברו׃,Hebrew
ויהי מקצה שלשת ימים ויעברו השטרים בקרב המחנה׃,Hebrew
ויצוו את העם לאמר כראותכם את ארון ברית יהוה אלהיכם והכהנים הלוים נשאים אתו ואתם תסעו ממקומכם והלכתם אחריו׃,Hebrew
אך רחוק יהיה ביניכם ובינו כאלפים אמה במדה אל תקרבו אליו למען אשר תדעו את הדרך אשר תלכו בה כי לא עברתם בדרך מתמול שלשום׃,Hebrew
ויאמר יהושע אל העם התקדשו כי מחר יעשה יהוה בקרבכם נפלאות׃,Hebrew
ויאמר יהושע אל הכהנים לאמר שאו את ארון הברית ועברו לפני העם וישאו את ארון הברית וילכו לפני העם׃,Hebrew
ויאמר יהוה אל יהושע היום הזה אחל גדלך בעיני כל ישראל אשר ידעון כי כאשר הייתי עם משה אהיה עמך׃,Hebrew
ואתה תצוה את הכהנים נשאי ארון הברית לאמר כבאכם עד קצה מי הירדן בירדן תעמדו׃,Hebrew
ויאמר יהושע אל בני ישראל גשו הנה ושמעו את דברי יהוה אלהיכם׃,Hebrew
ויאמר יהושע בזאת תדעון כי אל חי בקרבכם והורש יוריש מפניכם את הכנעני ואת החתי ואת החוי ואת הפרזי ואת הגרגשי והאמרי והיבוסי׃,Hebrew
הנה ארון הברית אדון כל הארץ עבר לפניכם בירדן׃,Hebrew
ועתה קחו לכם שני עשר איש משבטי ישראל איש אחד איש אחד לשבט׃,Hebrew
והיה כנוח כפות רגלי הכהנים נשאי ארון יהוה אדון כל הארץ במי הירדן מי הירדן יכרתון המים הירדים מלמעלה ויעמדו נד אחד׃,Hebrew
ויהי בנסע העם מאהליהם לעבר את הירדן והכהנים נשאי הארון הברית לפני העם׃,Hebrew
וכבוא נשאי הארון עד הירדן ורגלי הכהנים נשאי הארון נטבלו בקצה המים והירדן מלא על כל גדותיו כל ימי קציר׃,Hebrew
ויעמדו המים הירדים מלמעלה קמו נד אחד הרחק מאד באדם העיר אשר מצד צרתן והירדים על ים הערבה ים המלח תמו נכרתו והעם עברו נגד יריחו׃,Hebrew
ויעמדו הכהנים נשאי הארון ברית יהוה בחרבה בתוך הירדן הכן וכל ישראל עברים בחרבה עד אשר תמו כל הגוי לעבר את הירדן׃,Hebrew
ויהי כאשר תמו כל הגוי לעבור את הירדן ויאמר יהוה אל יהושע לאמר׃,Hebrew
קחו לכם מן העם שנים עשר אנשים איש אחד איש אחד משבט׃,Hebrew
וצוו אותם לאמר שאו לכם מזה מתוך הירדן ממצב רגלי הכהנים הכין שתים עשרה אבנים והעברתם אותם עמכם והנחתם אותם במלון אשר תלינו בו הלילה׃,Hebrew
ויקרא יהושע אל שנים העשר איש אשר הכין מבני ישראל איש אחד איש אחד משבט׃,Hebrew
ויאמר להם יהושע עברו לפני ארון יהוה אלהיכם אל תוך הירדן והרימו לכם איש אבן אחת על שכמו למספר שבטי בני ישראל׃,Hebrew
למען תהיה זאת אות בקרבכם כי ישאלון בניכם מחר לאמר מה האבנים האלה לכם׃,Hebrew
ואמרתם להם אשר נכרתו מימי הירדן מפני ארון ברית יהוה בעברו בירדן נכרתו מי הירדן והיו האבנים האלה לזכרון לבני ישראל עד עולם׃,Hebrew
ויעשו כן בני ישראל כאשר צוה יהושע וישאו שתי עשרה אבנים מתוך הירדן כאשר דבר יהוה אל יהושע למספר שבטי בני ישראל ויעברום עמם אל המלון וינחום שם׃,Hebrew
ושתים עשרה אבנים הקים יהושע בתוך הירדן תחת מצב רגלי הכהנים נשאי ארון הברית ויהיו שם עד היום הזה׃,Hebrew
והכהנים נשאי הארון עמדים בתוך הירדן עד תם כל הדבר אשר צוה יהוה את יהושע לדבר אל העם ככל אשר צוה משה את יהושע וימהרו העם ויעברו׃,Hebrew
ויהי כאשר תם כל העם לעבור ויעבר ארון יהוה והכהנים לפני העם׃,Hebrew
ויעברו בני ראובן ובני גד וחצי שבט המנשה חמשים לפני בני ישראל כאשר דבר אליהם משה׃,Hebrew
כארבעים אלף חלוצי הצבא עברו לפני יהוה למלחמה אל ערבות יריחו׃,Hebrew
ביום ההוא גדל יהוה את יהושע בעיני כל ישראל ויראו אתו כאשר יראו את משה כל ימי חייו׃,Hebrew
ויאמר יהוה אל יהושע לאמר׃,Hebrew
צוה את הכהנים נשאי ארון העדות ויעלו מן הירדן׃,Hebrew
ויצו יהושע את הכהנים לאמר עלו מן הירדן׃,Hebrew
ויהי בעלות הכהנים נשאי ארון ברית יהוה מתוך הירדן נתקו כפות רגלי הכהנים אל החרבה וישבו מי הירדן למקומם וילכו כתמול שלשום על כל גדותיו׃,Hebrew
והעם עלו מן הירדן בעשור לחדש הראשון ויחנו בגלגל בקצה מזרח יריחו׃,Hebrew
ואת שתים עשרה האבנים האלה אשר לקחו מן הירדן הקים יהושע בגלגל׃,Hebrew
ויאמר אל בני ישראל לאמר אשר ישאלון בניכם מחר את אבותם לאמר מה האבנים האלה׃,Hebrew
והודעתם את בניכם לאמר ביבשה עבר ישראל את הירדן הזה׃,Hebrew
אשר הוביש יהוה אלהיכם את מי הירדן מפניכם עד עברכם כאשר עשה יהוה אלהיכם לים סוף אשר הוביש מפנינו עד עברנו׃,Hebrew
למען דעת כל עמי הארץ את יד יהוה כי חזקה היא למען יראתם את יהוה אלהיכם כל הימים׃,Hebrew
ויהי כשמע כל מלכי האמרי אשר בעבר הירדן ימה וכל מלכי הכנעני אשר על הים את אשר הוביש יהוה את מי הירדן מפני בני ישראל עד עברנו וימס לבבם ולא היה בם עוד רוח מפני בני ישראל׃,Hebrew
בעת ההיא אמר יהוה אל יהושע עשה לך חרבות צרים ושוב מל את בני ישראל שנית׃,Hebrew
ויעש לו יהושע חרבות צרים וימל את בני ישראל אל גבעת הערלות׃,Hebrew
וזה הדבר אשר מל יהושע כל העם היצא ממצרים הזכרים כל אנשי המלחמה מתו במדבר בדרך בצאתם ממצרים׃,Hebrew
כי מלים היו כל העם היצאים וכל העם הילדים במדבר בדרך בצאתם ממצרים לא מלו׃,Hebrew
כי ארבעים שנה הלכו בני ישראל במדבר עד תם כל הגוי אנשי המלחמה היצאים ממצרים אשר לא שמעו בקול יהוה אשר נשבע יהוה להם לבלתי הראותם את הארץ אשר נשבע יהוה לאבותם לתת לנו ארץ זבת חלב ודבש׃,Hebrew
ואת בניהם הקים תחתם אתם מל יהושע כי ערלים היו כי לא מלו אותם בדרך׃,Hebrew
ויהי כאשר תמו כל הגוי להמול וישבו תחתם במחנה עד חיותם׃,Hebrew
ויאמר יהוה אל יהושע היום גלותי את חרפת מצרים מעליכם ויקרא שם המקום ההוא גלגל עד היום הזה׃,Hebrew
ויחנו בני ישראל בגלגל ויעשו את הפסח בארבעה עשר יום לחדש בערב בערבות יריחו׃,Hebrew
ויאכלו מעבור הארץ ממחרת הפסח מצות וקלוי בעצם היום הזה׃,Hebrew
וישבת המן ממחרת באכלם מעבור הארץ ולא היה עוד לבני ישראל מן ויאכלו מתבואת ארץ כנען בשנה ההיא׃,Hebrew
ויהי בהיות יהושע ביריחו וישא עיניו וירא והנה איש עמד לנגדו וחרבו שלופה בידו וילך יהושע אליו ויאמר לו הלנו אתה אם לצרינו׃,Hebrew
ויאמר לא כי אני שר צבא יהוה עתה באתי ויפל יהושע אל פניו ארצה וישתחו ויאמר לו מה אדני מדבר אל עבדו׃,Hebrew
ויאמר שר צבא יהוה אל יהושע של נעלך מעל רגלך כי המקום אשר אתה עמד עליו קדש הוא ויעש יהושע כן׃,Hebrew
ויריחו סגרת ומסגרת מפני בני ישראל אין יוצא ואין בא׃,Hebrew
ויאמר יהוה אל יהושע ראה נתתי בידך את יריחו ואת מלכה גבורי החיל׃,Hebrew
וסבתם את העיר כל אנשי המלחמה הקיף את העיר פעם אחת כה תעשה ששת ימים׃,Hebrew
ושבעה כהנים ישאו שבעה שופרות היובלים לפני הארון וביום השביעי תסבו את העיר שבע פעמים והכהנים יתקעו בשופרות׃,Hebrew
והיה במשך בקרן היובל בשמעכם את קול השופר יריעו כל העם תרועה גדולה ונפלה חומת העיר תחתיה ועלו העם איש נגדו׃,Hebrew
ויקרא יהושע בן נון אל הכהנים ויאמר אלהם שאו את ארון הברית ושבעה כהנים ישאו שבעה שופרות יובלים לפני ארון יהוה׃,Hebrew
ויאמרו אל העם עברו וסבו את העיר והחלוץ יעבר לפני ארון יהוה׃,Hebrew
ויהי כאמר יהושע אל העם ושבעה הכהנים נשאים שבעה שופרות היובלים לפני יהוה עברו ותקעו בשופרות וארון ברית יהוה הלך אחריהם׃,Hebrew
והחלוץ הלך לפני הכהנים תקעו השופרות והמאסף הלך אחרי הארון הלוך ותקוע בשופרות׃,Hebrew
ואת העם צוה יהושע לאמר לא תריעו ולא תשמיעו את קולכם ולא יצא מפיכם דבר עד יום אמרי אליכם הריעו והריעתם׃,Hebrew
ויסב ארון יהוה את העיר הקף פעם אחת ויבאו המחנה וילינו במחנה׃,Hebrew
וישכם יהושע בבקר וישאו הכהנים את ארון יהוה׃,Hebrew
ושבעה הכהנים נשאים שבעה שופרות היבלים לפני ארון יהוה הלכים הלוך ותקעו בשופרות והחלוץ הלך לפניהם והמאסף הלך אחרי ארון יהוה הולך ותקוע בשופרות׃,Hebrew
ויסבו את העיר ביום השני פעם אחת וישבו המחנה כה עשו ששת ימים׃,Hebrew
ויהי ביום השביעי וישכמו כעלות השחר ויסבו את העיר כמשפט הזה שבע פעמים רק ביום ההוא סבבו את העיר שבע פעמים׃,Hebrew
ויהי בפעם השביעית תקעו הכהנים בשופרות ויאמר יהושע אל העם הריעו כי נתן יהוה לכם את העיר׃,Hebrew
והיתה העיר חרם היא וכל אשר בה ליהוה רק רחב הזונה תחיה היא וכל אשר אתה בבית כי החבאתה את המלאכים אשר שלחנו׃,Hebrew
ורק אתם שמרו מן החרם פן תחרימו ולקחתם מן החרם ושמתם את מחנה ישראל לחרם ועכרתם אותו׃,Hebrew
וכל כסף וזהב וכלי נחשת וברזל קדש הוא ליהוה אוצר יהוה יבוא׃,Hebrew
וירע העם ויתקעו בשפרות ויהי כשמע העם את קול השופר ויריעו העם תרועה גדולה ותפל החומה תחתיה ויעל העם העירה איש נגדו וילכדו את העיר׃,Hebrew
ויחרימו את כל אשר בעיר מאיש ועד אשה מנער ועד זקן ועד שור ושה וחמור לפי חרב׃,Hebrew
ולשנים האנשים המרגלים את הארץ אמר יהושע באו בית האשה הזונה והוציאו משם את האשה ואת כל אשר לה כאשר נשבעתם לה׃,Hebrew
ויבאו הנערים המרגלים ויציאו את רחב ואת אביה ואת אמה ואת אחיה ואת כל אשר לה ואת כל משפחותיה הוציאו ויניחום מחוץ למחנה ישראל׃,Hebrew
והעיר שרפו באש וכל אשר בה רק הכסף והזהב וכלי הנחשת והברזל נתנו אוצר בית יהוה׃,Hebrew
ואת רחב הזונה ואת בית אביה ואת כל אשר לה החיה יהושע ותשב בקרב ישראל עד היום הזה כי החביאה את המלאכים אשר שלח יהושע לרגל את יריחו׃,Hebrew
וישבע יהושע בעת ההיא לאמר ארור האיש לפני יהוה אשר יקום ובנה את העיר הזאת את יריחו בבכרו ייסדנה ובצעירו יציב דלתיה׃,Hebrew
ויהי יהוה את יהושע ויהי שמעו בכל הארץ׃,Hebrew
וימעלו בני ישראל מעל בחרם ויקח עכן בן כרמי בן זבדי בן זרח למטה יהודה מן החרם ויחר אף יהוה בבני ישראל׃,Hebrew
וישלח יהושע אנשים מיריחו העי אשר עם בית און מקדם לבית אל ויאמר אליהם לאמר עלו ורגלו את הארץ ויעלו האנשים וירגלו את העי׃,Hebrew
וישבו אל יהושע ויאמרו אליו אל יעל כל העם כאלפים איש או כשלשת אלפים איש יעלו ויכו את העי אל תיגע שמה את כל העם כי מעט המה׃,Hebrew
ויעלו מן העם שמה כשלשת אלפים איש וינסו לפני אנשי העי׃,Hebrew
ויכו מהם אנשי העי כשלשים וששה איש וירדפום לפני השער עד השברים ויכום במורד וימס לבב העם ויהי למים׃,Hebrew
ויקרע יהושע שמלתיו ויפל על פניו ארצה לפני ארון יהוה עד הערב הוא וזקני ישראל ויעלו עפר על ראשם׃,Hebrew
ויאמר יהושע אהה אדני יהוה למה העברת העביר את העם הזה את הירדן לתת אתנו ביד האמרי להאבידנו ולו הואלנו ונשב בעבר הירדן׃,Hebrew
בי אדני מה אמר אחרי אשר הפך ישראל ערף לפני איביו׃,Hebrew
וישמעו הכנעני וכל ישבי הארץ ונסבו עלינו והכריתו את שמנו מן הארץ ומה תעשה לשמך הגדול׃,Hebrew
ויאמר יהוה אל יהושע קם לך למה זה אתה נפל על פניך׃,Hebrew
חטא ישראל וגם עברו את בריתי אשר צויתי אותם וגם לקחו מן החרם וגם גנבו וגם כחשו וגם שמו בכליהם׃,Hebrew
ולא יכלו בני ישראל לקום לפני איביהם ערף יפנו לפני איביהם כי היו לחרם לא אוסיף להיות עמכם אם לא תשמידו החרם מקרבכם׃,Hebrew
קם קדש את העם ואמרת התקדשו למחר כי כה אמר יהוה אלהי ישראל חרם בקרבך ישראל לא תוכל לקום לפני איביך עד הסירכם החרם מקרבכם׃,Hebrew
ונקרבתם בבקר לשבטיכם והיה השבט אשר ילכדנו יהוה יקרב למשפחות והמשפחה אשר ילכדנה יהוה תקרב לבתים והבית אשר ילכדנו יהוה יקרב לגברים׃,Hebrew
והיה הנלכד בחרם ישרף באש אתו ואת כל אשר לו כי עבר את ברית יהוה וכי עשה נבלה בישראל׃,Hebrew
וישכם יהושע בבקר ויקרב את ישראל לשבטיו וילכד שבט יהודה׃,Hebrew
ויקרב את משפחת יהודה וילכד את משפחת הזרחי ויקרב את משפחת הזרחי לגברים וילכד זבדי׃,Hebrew
ויקרב את ביתו לגברים וילכד עכן בן כרמי בן זבדי בן זרח למטה יהודה׃,Hebrew
ויאמר יהושע אל עכן בני שים נא כבוד ליהוה אלהי ישראל ותן לו תודה והגד נא לי מה עשית אל תכחד ממני׃,Hebrew
ויען עכן את יהושע ויאמר אמנה אנכי חטאתי ליהוה אלהי ישראל וכזאת וכזאת עשיתי׃,Hebrew
ואראה בשלל אדרת שנער אחת טובה ומאתים שקלים כסף ולשון זהב אחד חמשים שקלים משקלו ואחמדם ואקחם והנם טמונים בארץ בתוך האהלי והכסף תחתיה׃,Hebrew
וישלח יהושע מלאכים וירצו האהלה והנה טמונה באהלו והכסף תחתיה׃,Hebrew
ויקחום מתוך האהל ויבאום אל יהושע ואל כל בני ישראל ויצקם לפני יהוה׃,Hebrew
ויקח יהושע את עכן בן זרח ואת הכסף ואת האדרת ואת לשון הזהב ואת בניו ואת בנתיו ואת שורו ואת חמרו ואת צאנו ואת אהלו ואת כל אשר לו וכל ישראל עמו ויעלו אתם עמק עכור׃,Hebrew
ויאמר יהושע מה עכרתנו יעכרך יהוה ביום הזה וירגמו אתו כל ישראל אבן וישרפו אתם באש ויסקלו אתם באבנים׃,Hebrew
ויקימו עליו גל אבנים גדול עד היום הזה וישב יהוה מחרון אפו על כן קרא שם המקום ההוא עמק עכור עד היום הזה׃,Hebrew
ויאמר יהוה אל יהושע אל תירא ואל תחת קח עמך את כל עם המלחמה וקום עלה העי ראה נתתי בידך את מלך העי ואת עמו ואת עירו ואת ארצו׃,Hebrew
ועשית לעי ולמלכה כאשר עשית ליריחו ולמלכה רק שללה ובהמתה תבזו לכם שים לך ארב לעיר מאחריה׃,Hebrew
ויקם יהושע וכל עם המלחמה לעלות העי ויבחר יהושע שלשים אלף איש גבורי החיל וישלחם לילה׃,Hebrew
ויצו אתם לאמר ראו אתם ארבים לעיר מאחרי העיר אל תרחיקו מן העיר מאד והייתם כלכם נכנים׃,Hebrew
ואני וכל העם אשר אתי נקרב אל העיר והיה כי יצאו לקראתנו כאשר בראשנה ונסנו לפניהם׃,Hebrew
ויצאו אחרינו עד התיקנו אותם מן העיר כי יאמרו נסים לפנינו כאשר בראשנה ונסנו לפניהם׃,Hebrew
ואתם תקמו מהאורב והורשתם את העיר ונתנה יהוה אלהיכם בידכם׃,Hebrew
והיה כתפשכם את העיר תציתו את העיר באש כדבר יהוה תעשו ראו צויתי אתכם׃,Hebrew
וישלחם יהושע וילכו אל המארב וישבו בין בית אל ובין העי מים לעי וילן יהושע בלילה ההוא בתוך העם׃,Hebrew
וישכם יהושע בבקר ויפקד את העם ויעל הוא וזקני ישראל לפני העם העי׃,Hebrew
וכל העם המלחמה אשר אתו עלו ויגשו ויבאו נגד העיר ויחנו מצפון לעי והגי בינו ובין העי׃,Hebrew
ויקח כחמשת אלפים איש וישם אותם ארב בין בית אל ובין העי מים לעיר׃,Hebrew
וישימו העם את כל המחנה אשר מצפון לעיר ואת עקבו מים לעיר וילך יהושע בלילה ההוא בתוך העמק׃,Hebrew
ויהי כראות מלך העי וימהרו וישכימו ויצאו אנשי העיר לקראת ישראל למלחמה הוא וכל עמו למועד לפני הערבה והוא לא ידע כי ארב לו מאחרי העיר׃,Hebrew
וינגעו יהושע וכל ישראל לפניהם וינסו דרך המדבר׃,Hebrew
ויזעקו כל העם אשר בעיר לרדף אחריהם וירדפו אחרי יהושע וינתקו מן העיר׃,Hebrew
ולא נשאר איש בעי ובית אל אשר לא יצאו אחרי ישראל ויעזבו את העיר פתוחה וירדפו אחרי ישראל׃,Hebrew
ויאמר יהוה אל יהושע נטה בכידון אשר בידך אל העי כי בידך אתננה ויט יהושע בכידון אשר בידו אל העיר׃,Hebrew
והאורב קם מהרה ממקומו וירוצו כנטות ידו ויבאו העיר וילכדוה וימהרו ויציתו את העיר באש׃,Hebrew
ויפנו אנשי העי אחריהם ויראו והנה עלה עשן העיר השמימה ולא היה בהם ידים לנוס הנה והנה והעם הנס המדבר נהפך אל הרודף׃,Hebrew
ויהושע וכל ישראל ראו כי לכד הארב את העיר וכי עלה עשן העיר וישבו ויכו את אנשי העי׃,Hebrew
ואלה יצאו מן העיר לקראתם ויהיו לישראל בתוך אלה מזה ואלה מזה ויכו אותם עד בלתי השאיר לו שריד ופליט׃,Hebrew
ואת מלך העי תפשו חי ויקרבו אתו אל יהושע׃,Hebrew
ויהי ככלות ישראל להרג את כל ישבי העי בשדה במדבר אשר רדפום בו ויפלו כלם לפי חרב עד תמם וישבו כל ישראל העי ויכו אתה לפי חרב׃,Hebrew
ויהי כל הנפלים ביום ההוא מאיש ועד אשה שנים עשר אלף כל אנשי העי׃,Hebrew
ויהושע לא השיב ידו אשר נטה בכידון עד אשר החרים את כל ישבי העי׃,Hebrew
רק הבהמה ושלל העיר ההיא בזזו להם ישראל כדבר יהוה אשר צוה את יהושע׃,Hebrew
וישרף יהושע את העי וישימה תל עולם שממה עד היום הזה׃,Hebrew
ואת מלך העי תלה על העץ עד עת הערב וכבוא השמש צוה יהושע וירידו את נבלתו מן העץ וישליכו אותה אל פתח שער העיר ויקימו עליו גל אבנים גדול עד היום הזה׃,Hebrew
אז יבנה יהושע מזבח ליהוה אלהי ישראל בהר עיבל׃,Hebrew
כאשר צוה משה עבד יהוה את בני ישראל ככתוב בספר תורת משה מזבח אבנים שלמות אשר לא הניף עליהן ברזל ויעלו עליו עלות ליהוה ויזבחו שלמים׃,Hebrew
ויכתב שם על האבנים את משנה תורת משה אשר כתב לפני בני ישראל׃,Hebrew
וכל ישראל וזקניו ושטרים ושפטיו עמדים מזה ומזה לארון נגד הכהנים הלוים נשאי ארון ברית יהוה כגר כאזרח חציו אל מול הר גרזים והחציו אל מול הר עיבל כאשר צוה משה עבד יהוה לברך את העם ישראל בראשנה׃,Hebrew
ואחרי כן קרא את כל דברי התורה הברכה והקללה ככל הכתוב בספר התורה׃,Hebrew
לא היה דבר מכל אשר צוה משה אשר לא קרא יהושע נגד כל קהל ישראל והנשים והטף והגר ההלך בקרבם׃,Hebrew
ויהי כשמע כל המלכים אשר בעבר הירדן בהר ובשפלה ובכל חוף הים הגדול אל מול הלבנון החתי והאמרי הכנעני הפרזי החוי והיבוסי׃,Hebrew
ויתקבצו יחדו להלחם עם יהושע ועם ישראל פה אחד׃,Hebrew
וישבי גבעון שמעו את אשר עשה יהושע ליריחו ולעי׃,Hebrew
ויעשו גם המה בערמה וילכו ויצטירו ויקחו שקים בלים לחמוריהם ונאדות יין בלים ומבקעים ומצררים׃,Hebrew
ונעלות בלות ומטלאות ברגליהם ושלמות בלות עליהם וכל לחם צידם יבש היה נקדים׃,Hebrew
וילכו אל יהושע אל המחנה הגלגל ויאמרו אליו ואל איש ישראל מארץ רחוקה באנו ועתה כרתו לנו ברית׃,Hebrew
ויאמרו איש ישראל אל החוי אולי בקרבי אתה יושב ואיך אכרות לך ברית׃,Hebrew
ויאמרו אל יהושע עבדיך אנחנו ויאמר אלהם יהושע מי אתם ומאין תבאו׃,Hebrew
ויאמרו אליו מארץ רחוקה מאד באו עבדיך לשם יהוה אלהיך כי שמענו שמעו ואת כל אשר עשה במצרים׃,Hebrew
ואת כל אשר עשה לשני מלכי האמרי אשר בעבר הירדן לסיחון מלך חשבון ולעוג מלך הבשן אשר בעשתרות׃,Hebrew
ויאמרו אלינו זקינינו וכל ישבי ארצנו לאמר קחו בידכם צידה לדרך ולכו לקראתם ואמרתם אליהם עבדיכם אנחנו ועתה כרתו לנו ברית׃,Hebrew
זה לחמנו חם הצטידנו אתו מבתינו ביום צאתנו ללכת אליכם ועתה הנה יבש והיה נקדים׃,Hebrew
ואלה נאדות היין אשר מלאנו חדשים והנה התבקעו ואלה שלמותינו ונעלינו בלו מרב הדרך מאד׃,Hebrew
ויקחו האנשים מצידם ואת פי יהוה לא שאלו׃,Hebrew
ויעש להם יהושע שלום ויכרת להם ברית לחיותם וישבעו להם נשיאי העדה׃,Hebrew
ויהי מקצה שלשת ימים אחרי אשר כרתו להם ברית וישמעו כי קרבים הם אליו ובקרבו הם ישבים׃,Hebrew
ויסעו בני ישראל ויבאו אל עריהם ביום השלישי ועריהם גבעון והכפירה ובארות וקרית יערים׃,Hebrew
ולא הכום בני ישראל כי נשבעו להם נשיאי העדה ביהוה אלהי ישראל וילנו כל העדה על הנשיאים׃,Hebrew
ויאמרו כל הנשיאים אל כל העדה אנחנו נשבענו להם ביהוה אלהי ישראל ועתה לא נוכל לנגע בהם׃,Hebrew
זאת נעשה להם והחיה אותם ולא יהיה עלינו קצף על השבועה אשר נשבענו להם׃,Hebrew
ויאמרו אליהם הנשיאים יחיו ויהיו חטבי עצים ושאבי מים לכל העדה כאשר דברו להם הנשיאים׃,Hebrew
ויקרא להם יהושע וידבר אליהם לאמר למה רמיתם אתנו לאמר רחוקים אנחנו מכם מאד ואתם בקרבנו ישבים׃,Hebrew
ועתה ארורים אתם ולא יכרת מכם עבד וחטבי עצים ושאבי מים לבית אלהי׃,Hebrew
ויענו את יהושע ויאמרו כי הגד הגד לעבדיך את אשר צוה יהוה אלהיך את משה עבדו לתת לכם את כל הארץ ולהשמיד את כל ישבי הארץ מפניכם ונירא מאד לנפשתינו מפניכם ונעשה את הדבר הזה׃,Hebrew
ועתה הננו בידך כטוב וכישר בעיניך לעשות לנו עשה׃,Hebrew
ויעש להם כן ויצל אותם מיד בני ישראל ולא הרגום׃,Hebrew
ויתנם יהושע ביום ההוא חטבי עצים ושאבי מים לעדה ולמזבח יהוה עד היום הזה אל המקום אשר יבחר׃,Hebrew
ויהי כשמע אדני צדק מלך ירושלם כי לכד יהושע את העי ויחרימה כאשר עשה ליריחו ולמלכה כן עשה לעי ולמלכה וכי השלימו ישבי גבעון את ישראל ויהיו בקרבם׃,Hebrew
וייראו מאד כי עיר גדולה גבעון כאחת ערי הממלכה וכי היא גדולה מן העי וכל אנשיה גברים׃,Hebrew
וישלח אדני צדק מלך ירושלם אל הוהם מלך חברון ואל פראם מלך ירמות ואל יפיע מלך לכיש ואל דביר מלך עגלון לאמר׃,Hebrew
עלו אלי ועזרני ונכה את גבעון כי השלימה את יהושע ואת בני ישראל׃,Hebrew
ויאספו ויעלו חמשת מלכי האמרי מלך ירושלם מלך חברון מלך ירמות מלך לכיש מלך עגלון הם וכל מחניהם ויחנו על גבעון וילחמו עליה׃,Hebrew
וישלחו אנשי גבעון אל יהושע אל המחנה הגלגלה לאמר אל תרף ידיך מעבדיך עלה אלינו מהרה והושיעה לנו ועזרנו כי נקבצו אלינו כל מלכי האמרי ישבי ההר׃,Hebrew
ויעל יהושע מן הגלגל הוא וכל עם המלחמה עמו וכל גבורי החיל׃,Hebrew
ויאמר יהוה אל יהושע אל תירא מהם כי בידך נתתים לא יעמד איש מהם בפניך׃,Hebrew
ויבא אליהם יהושע פתאם כל הלילה עלה מן הגלגל׃,Hebrew
ויהמם יהוה לפני ישראל ויכם מכה גדולה בגבעון וירדפם דרך מעלה בית חורן ויכם עד עזקה ועד מקדה׃,Hebrew
ויהי בנסם מפני ישראל הם במורד בית חורן ויהוה השליך עליהם אבנים גדלות מן השמים עד עזקה וימתו רבים אשר מתו באבני הברד מאשר הרגו בני ישראל בחרב׃,Hebrew
אז ידבר יהושע ליהוה ביום תת יהוה את האמרי לפני בני ישראל ויאמר לעיני ישראל שמש בגבעון דום וירח בעמק אילון׃,Hebrew
וידם השמש וירח עמד עד יקם גוי איביו הלא היא כתובה על ספר הישר ויעמד השמש בחצי השמים ולא אץ לבוא כיום תמים׃,Hebrew
ולא היה כיום ההוא לפניו ואחריו לשמע יהוה בקול איש כי יהוה נלחם לישראל׃,Hebrew
וישב יהושע וכל ישראל עמו אל המחנה הגלגלה׃,Hebrew
וינסו חמשת המלכים האלה ויחבאו במערה במקדה׃,Hebrew
ויגד ליהושע לאמר נמצאו חמשת המלכים נחבאים במערה במקדה׃,Hebrew
ויאמר יהושע גלו אבנים גדלות אל פי המערה והפקידו עליה אנשים לשמרם׃,Hebrew
ואתם אל תעמדו רדפו אחרי איביכם וזנבתם אותם אל תתנום לבוא אל עריהם כי נתנם יהוה אלהיכם בידכם׃,Hebrew
ויהי ככלות יהושע ובני ישראל להכותם מכה גדולה מאד עד תמם והשרידים שרדו מהם ויבאו אל ערי המבצר׃,Hebrew
וישבו כל העם אל המחנה אל יהושע מקדה בשלום לא חרץ לבני ישראל לאיש את לשנו׃,Hebrew
ויאמר יהושע פתחו את פי המערה והוציאו אלי את חמשת המלכים האלה מן המערה׃,Hebrew
ויעשו כן ויציאו אליו את חמשת המלכים האלה מן המערה את מלך ירושלם את מלך חברון את מלך ירמות את מלך לכיש את מלך עגלון׃,Hebrew
ויהי כהוציאם את המלכים האלה אל יהושע ויקרא יהושע אל כל איש ישראל ויאמר אל קציני אנשי המלחמה ההלכוא אתו קרבו שימו את רגליכם על צוארי המלכים האלה ויקרבו וישימו את רגליהם על צואריהם׃,Hebrew
ויאמר אליהם יהושע אל תיראו ואל תחתו חזקו ואמצו כי ככה יעשה יהוה לכל איביכם אשר אתם נלחמים אותם׃,Hebrew
ויכם יהושע אחרי כן וימיתם ויתלם על חמשה עצים ויהיו תלוים על העצים עד הערב׃,Hebrew
ויהי לעת בוא השמש צוה יהושע וירידום מעל העצים וישלכם אל המערה אשר נחבאו שם וישמו אבנים גדלות על פי המערה עד עצם היום הזה׃,Hebrew
ואת מקדה לכד יהושע ביום ההוא ויכה לפי חרב ואת מלכה החרם אותם ואת כל הנפש אשר בה לא השאיר שריד ויעש למלך מקדה כאשר עשה למלך יריחו׃,Hebrew
ויעבר יהושע וכל ישראל עמו ממקדה לבנה וילחם עם לבנה׃,Hebrew
ויתן יהוה גם אותה ביד ישראל ואת מלכה ויכה לפי חרב ואת כל הנפש אשר בה לא השאיר בה שריד ויעש למלכה כאשר עשה למלך יריחו׃,Hebrew
ויעבר יהושע וכל ישראל עמו מלבנה לכישה ויחן עליה וילחם בה׃,Hebrew
ויתן יהוה את לכיש ביד ישראל וילכדה ביום השני ויכה לפי חרב ואת כל הנפש אשר בה ככל אשר עשה ללבנה׃,Hebrew
אז עלה הרם מלך גזר לעזר את לכיש ויכהו יהושע ואת עמו עד בלתי השאיר לו שריד׃,Hebrew
ויעבר יהושע וכל ישראל עמו מלכיש עגלנה ויחנו עליה וילחמו עליה׃,Hebrew
וילכדוה ביום ההוא ויכוה לפי חרב ואת כל הנפש אשר בה ביום ההוא החרים ככל אשר עשה ללכיש׃,Hebrew
ויעל יהושע וכל ישראל עמו מעגלונה חברונה וילחמו עליה׃,Hebrew
וילכדוה ויכוה לפי חרב ואת מלכה ואת כל עריה ואת כל הנפש אשר בה לא השאיר שריד ככל אשר עשה לעגלון ויחרם אותה ואת כל הנפש אשר בה׃,Hebrew
וישב יהושע וכל ישראל עמו דברה וילחם עליה׃,Hebrew
וילכדה ואת מלכה ואת כל עריה ויכום לפי חרב ויחרימו את כל נפש אשר בה לא השאיר שריד כאשר עשה לחברון כן עשה לדברה ולמלכה וכאשר עשה ללבנה ולמלכה׃,Hebrew
ויכה יהושע את כל הארץ ההר והנגב והשפלה והאשדות ואת כל מלכיהם לא השאיר שריד ואת כל הנשמה החרים כאשר צוה יהוה אלהי ישראל׃,Hebrew
ויכם יהושע מקדש ברנע ועד עזה ואת כל ארץ גשן ועד גבעון׃,Hebrew
ואת כל המלכים האלה ואת ארצם לכד יהושע פעם אחת כי יהוה אלהי ישראל נלחם לישראל׃,Hebrew
וישב יהושע וכל ישראל עמו אל המחנה הגלגלה׃,Hebrew
ויהי כשמע יבין מלך חצור וישלח אל יובב מלך מדון ואל מלך שמרון ואל מלך אכשף׃,Hebrew
ואל המלכים אשר מצפון בהר ובערבה נגב כנרות ובשפלה ובנפות דור מים׃,Hebrew
הכנעני ממזרח ומים והאמרי והחתי והפרזי והיבוסי בהר והחוי תחת חרמון בארץ המצפה׃,Hebrew
ויצאו הם וכל מחניהם עמם עם רב כחול אשר על שפת הים לרב וסוס ורכב רב מאד׃,Hebrew
ויועדו כל המלכים האלה ויבאו ויחנו יחדו אל מי מרום להלחם עם ישראל׃,Hebrew
ויאמר יהוה אל יהושע אל תירא מפניהם כי מחר כעת הזאת אנכי נתן את כלם חללים לפני ישראל את סוסיהם תעקר ואת מרכבתיהם תשרף באש׃,Hebrew
ויבא יהושע וכל עם המלחמה עמו עליהם על מי מרום פתאם ויפלו בהם׃,Hebrew
ויתנם יהוה ביד ישראל ויכום וירדפום עד צידון רבה ועד משרפות מים ועד בקעת מצפה מזרחה ויכם עד בלתי השאיר להם שריד׃,Hebrew
ויעש להם יהושע כאשר אמר לו יהוה את סוסיהם עקר ואת מרכבתיהם שרף באש׃,Hebrew
וישב יהושע בעת ההיא וילכד את חצור ואת מלכה הכה בחרב כי חצור לפנים היא ראש כל הממלכות האלה׃,Hebrew
ויכו את כל הנפש אשר בה לפי חרב החרם לא נותר כל נשמה ואת חצור שרף באש׃,Hebrew
ואת כל ערי המלכים האלה ואת כל מלכיהם לכד יהושע ויכם לפי חרב החרים אותם כאשר צוה משה עבד יהוה׃,Hebrew
רק כל הערים העמדות על תלם לא שרפם ישראל זולתי את חצור לבדה שרף יהושע׃,Hebrew
וכל שלל הערים האלה והבהמה בזזו להם בני ישראל רק את כל האדם הכו לפי חרב עד השמדם אותם לא השאירו כל נשמה׃,Hebrew
כאשר צוה יהוה את משה עבדו כן צוה משה את יהושע וכן עשה יהושע לא הסיר דבר מכל אשר צוה יהוה את משה׃,Hebrew
ויקח יהושע את כל הארץ הזאת ההר ואת כל הנגב ואת כל ארץ הגשן ואת השפלה ואת הערבה ואת הר ישראל ושפלתה׃,Hebrew
מן ההר החלק העולה שעיר ועד בעל גד בבקעת הלבנון תחת הר חרמון ואת כל מלכיהם לכד ויכם וימיתם׃,Hebrew
ימים רבים עשה יהושע את כל המלכים האלה מלחמה׃,Hebrew
לא היתה עיר אשר השלימה אל בני ישראל בלתי החוי ישבי גבעון את הכל לקחו במלחמה׃,Hebrew
כי מאת יהוה היתה לחזק את לבם לקראת המלחמה את ישראל למען החרימם לבלתי היות להם תחנה כי למען השמידם כאשר צוה יהוה את משה׃,Hebrew
ויבא יהושע בעת ההיא ויכרת את הענקים מן ההר מן חברון מן דבר מן ענב ומכל הר יהודה ומכל הר ישראל עם עריהם החרימם יהושע׃,Hebrew
לא נותר ענקים בארץ בני ישראל רק בעזה בגת ובאשדוד נשארו׃,Hebrew
ויקח יהושע את כל הארץ ככל אשר דבר יהוה אל משה ויתנה יהושע לנחלה לישראל כמחלקתם לשבטיהם והארץ שקטה ממלחמה׃,Hebrew
ואלה מלכי הארץ אשר הכו בני ישראל וירשו את ארצם בעבר הירדן מזרחה השמש מנחל ארנון עד הר חרמון וכל הערבה מזרחה׃,Hebrew
סיחון מלך האמרי היושב בחשבון משל מערוער אשר על שפת נחל ארנון ותוך הנחל וחצי הגלעד ועד יבק הנחל גבול בני עמון׃,Hebrew
והערבה עד ים כנרות מזרחה ועד ים הערבה ים המלח מזרחה דרך בית הישמות ומתימן תחת אשדות הפסגה׃,Hebrew
וגבול עוג מלך הבשן מיתר הרפאים היושב בעשתרות ובאדרעי׃,Hebrew
ומשל בהר חרמון ובסלכה ובכל הבשן עד גבול הגשורי והמעכתי וחצי הגלעד גבול סיחון מלך חשבון׃,Hebrew
משה עבד יהוה ובני ישראל הכום ויתנה משה עבד יהוה ירשה לראובני ולגדי ולחצי שבט המנשה׃,Hebrew
ואלה מלכי הארץ אשר הכה יהושע ובני ישראל בעבר הירדן ימה מבעל גד בבקעת הלבנון ועד ההר החלק העלה שעירה ויתנה יהושע לשבטי ישראל ירשה כמחלקתם׃,Hebrew
בהר ובשפלה ובערבה ובאשדות ובמדבר ובנגב החתי האמרי והכנעני הפרזי החוי והיבוסי׃,Hebrew
מלך יריחו אחד מלך העי אשר מצד בית אל אחד׃,Hebrew
מלך ירושלם אחד מלך חברון אחד׃,Hebrew
מלך ירמות אחד מלך לכיש אחד׃,Hebrew
מלך עגלון אחד מלך גזר אחד׃,Hebrew
מלך דבר אחד מלך גדר אחד׃,Hebrew
מלך חרמה אחד מלך ערד אחד׃,Hebrew
מלך לבנה אחד מלך עדלם אחד׃,Hebrew
מלך מקדה אחד מלך בית אל אחד׃,Hebrew
מלך תפוח אחד מלך חפר אחד׃,Hebrew
מלך אפק אחד מלך לשרון אחד׃,Hebrew
מלך מדון אחד מלך חצור אחד׃,Hebrew
מלך שמרון מראון אחד מלך אכשף אחד׃,Hebrew
מלך תענך אחד מלך מגדו אחד׃,Hebrew
מלך קדש אחד מלך יקנעם לכרמל אחד׃,Hebrew
מלך דור לנפת דור אחד מלך גוים לגלגל אחד׃,Hebrew
מלך תרצה אחד כל מלכים שלשים ואחד׃,Hebrew
ויהושע זקן בא בימים ויאמר יהוה אליו אתה זקנתה באת בימים והארץ נשארה הרבה מאד לרשתה׃,Hebrew
זאת הארץ הנשארת כל גלילות הפלשתים וכל הגשורי׃,Hebrew
מן השיחור אשר על פני מצרים ועד גבול עקרון צפונה לכנעני תחשב חמשת סרני פלשתים העזתי והאשדודי האשקלוני הגתי והעקרוני והעוים׃,Hebrew
מתימן כל ארץ הכנעני ומערה אשר לצידנים עד אפקה עד גבול האמרי׃,Hebrew
והארץ הגבלי וכל הלבנון מזרח השמש מבעל גד תחת הר חרמון עד לבוא חמת׃,Hebrew
כל ישבי ההר מן הלבנון עד משרפת מים כל צידנים אנכי אורישם מפני בני ישראל רק הפלה לישראל בנחלה כאשר צויתיך׃,Hebrew
ועתה חלק את הארץ הזאת בנחלה לתשעת השבטים וחצי השבט המנשה׃,Hebrew
עמו הראובני והגדי לקחו נחלתם אשר נתן להם משה בעבר הירדן מזרחה כאשר נתן להם משה עבד יהוה׃,Hebrew
מערוער אשר על שפת נחל ארנון והעיר אשר בתוך הנחל וכל המישר מידבא עד דיבון׃,Hebrew
וכל ערי סיחון מלך האמרי אשר מלך בחשבון עד גבול בני עמון׃,Hebrew
והגלעד וגבול הגשורי והמעכתי וכל הר חרמון וכל הבשן עד סלכה׃,Hebrew
כל ממלכות עוג בבשן אשר מלך בעשתרות ובאדרעי הוא נשאר מיתר הרפאים ויכם משה וירשם׃,Hebrew
ולא הורישו בני ישראל את הגשורי ואת המעכתי וישב גשור ומעכת בקרב ישראל עד היום הזה׃,Hebrew
רק לשבט הלוי לא נתן נחלה אשי יהוה אלהי ישראל הוא נחלתו כאשר דבר לו׃,Hebrew
ויתן משה למטה בני ראובן למשפחתם׃,Hebrew
ויהי להם הגבול מערוער אשר על שפת נחל ארנון והעיר אשר בתוך הנחל וכל המישר על מידבא׃,Hebrew
חשבון וכל עריה אשר במישר דיבון ובמות בעל ובית בעל מעון׃,Hebrew
ויהצה וקדמת ומפעת׃,Hebrew
וקריתים ושבמה וצרת השחר בהר העמק׃,Hebrew
ובית פעור ואשדות הפסגה ובית הישמות׃,Hebrew
וכל ערי המישר וכל ממלכות סיחון מלך האמרי אשר מלך בחשבון אשר הכה משה אתו ואת נשיאי מדין את אוי ואת רקם ואת צור ואת חור ואת רבע נסיכי סיחון ישבי הארץ׃,Hebrew
ואת בלעם בן בעור הקוסם הרגו בני ישראל בחרב אל חלליהם׃,Hebrew
ויהי גבול בני ראובן הירדן וגבול זאת נחלת בני ראובן למשפחתם הערים וחצריהן׃,Hebrew
ויתן משה למטה גד לבני גד למשפחתם׃,Hebrew
ויהי להם הגבול יעזר וכל ערי הגלעד וחצי ארץ בני עמון עד ערוער אשר על פני רבה׃,Hebrew
ומחשבון עד רמת המצפה ובטנים וממחנים עד גבול לדבר׃,Hebrew
ובעמק בית הרם ובית נמרה וסכות וצפון יתר ממלכות סיחון מלך חשבון הירדן וגבל עד קצה ים כנרת עבר הירדן מזרחה׃,Hebrew
זאת נחלת בני גד למשפחתם הערים וחצריהם׃,Hebrew
ויתן משה לחצי שבט מנשה ויהי לחצי מטה בני מנשה למשפחותם׃,Hebrew
ויהי גבולם ממחנים כל הבשן כל ממלכות עוג מלך הבשן וכל חות יאיר אשר בבשן ששים עיר׃,Hebrew
וחצי הגלעד ועשתרות ואדרעי ערי ממלכות עוג בבשן לבני מכיר בן מנשה לחצי בני מכיר למשפחותם׃,Hebrew
אלה אשר נחל משה בערבות מואב מעבר לירדן יריחו מזרחה׃,Hebrew
ולשבט הלוי לא נתן משה נחלה יהוה אלהי ישראל הוא נחלתם כאשר דבר להם׃,Hebrew
ואלה אשר נחלו בני ישראל בארץ כנען אשר נחלו אותם אלעזר הכהן ויהושע בן נון וראשי אבות המטות לבני ישראל׃,Hebrew
בגורל נחלתם כאשר צוה יהוה ביד משה לתשעת המטות וחצי המטה׃,Hebrew
כי נתן משה נחלת שני המטות וחצי המטה מעבר לירדן וללוים לא נתן נחלה בתוכם׃,Hebrew
כי היו בני יוסף שני מטות מנשה ואפרים ולא נתנו חלק ללוים בארץ כי אם ערים לשבת ומגרשיהם למקניהם ולקנינם׃,Hebrew
כאשר צוה יהוה את משה כן עשו בני ישראל ויחלקו את הארץ׃,Hebrew
ויגשו בני יהודה אל יהושע בגלגל ויאמר אליו כלב בן יפנה הקנזי אתה ידעת את הדבר אשר דבר יהוה אל משה איש האלהים על אדותי ועל אדותיך בקדש ברנע׃,Hebrew
בן ארבעים שנה אנכי בשלח משה עבד יהוה אתי מקדש ברנע לרגל את הארץ ואשב אתו דבר כאשר עם לבבי׃,Hebrew
ואחי אשר עלו עמי המסיו את לב העם ואנכי מלאתי אחרי יהוה אלהי׃,Hebrew
וישבע משה ביום ההוא לאמר אם לא הארץ אשר דרכה רגלך בה לך תהיה לנחלה ולבניך עד עולם כי מלאת אחרי יהוה אלהי׃,Hebrew
ועתה הנה החיה יהוה אותי כאשר דבר זה ארבעים וחמש שנה מאז דבר יהוה את הדבר הזה אל משה אשר הלך ישראל במדבר ועתה הנה אנכי היום בן חמש ושמונים שנה׃,Hebrew
עודני היום חזק כאשר ביום שלח אותי משה ככחי אז וככחי עתה למלחמה ולצאת ולבוא׃,Hebrew
ועתה תנה לי את ההר הזה אשר דבר יהוה ביום ההוא כי אתה שמעת ביום ההוא כי ענקים שם וערים גדלות בצרות אולי יהוה אותי והורשתים כאשר דבר יהוה׃,Hebrew
ויברכהו יהושע ויתן את חברון לכלב בן יפנה לנחלה׃,Hebrew
על כן היתה חברון לכלב בן יפנה הקנזי לנחלה עד היום הזה יען אשר מלא אחרי יהוה אלהי ישראל׃,Hebrew
ושם חברון לפנים קרית ארבע האדם הגדול בענקים הוא והארץ שקטה ממלחמה׃,Hebrew
ויהי הגורל למטה בני יהודה למשפחתם אל גבול אדום מדבר צן נגבה מקצה תימן׃,Hebrew
ויהי להם גבול נגב מקצה ים המלח מן הלשן הפנה נגבה׃,Hebrew
ויצא אל מנגב למעלה עקרבים ועבר צנה ועלה מנגב לקדש ברנע ועבר חצרון ועלה אדרה ונסב הקרקעה׃,Hebrew
ועבר עצמונה ויצא נחל מצרים והיה תצאות הגבול ימה זה יהיה לכם גבול נגב׃,Hebrew
וגבול קדמה ים המלח עד קצה הירדן וגבול לפאת צפונה מלשון הים מקצה הירדן׃,Hebrew
ועלה הגבול בית חגלה ועבר מצפון לבית הערבה ועלה הגבול אבן בהן בן ראובן׃,Hebrew
ועלה הגבול דברה מעמק עכור וצפונה פנה אל הגלגל אשר נכח למעלה אדמים אשר מנגב לנחל ועבר הגבול אל מי עין שמש והיו תצאתיו אל עין רגל׃,Hebrew
ועלה הגבול גי בן הנם אל כתף היבוסי מנגב היא ירושלם ועלה הגבול אל ראש ההר אשר על פני גי הנם ימה אשר בקצה עמק רפאים צפנה׃,Hebrew
ותאר הגבול מראש ההר אל מעין מי נפתוח ויצא אל ערי הר עפרון ותאר הגבול בעלה היא קרית יערים׃,Hebrew
ונסב הגבול מבעלה ימה אל הר שעיר ועבר אל כתף הר יערים מצפונה היא כסלון וירד בית שמש ועבר תמנה׃,Hebrew
ויצא הגבול אל כתף עקרון צפונה ותאר הגבול שכרונה ועבר הר הבעלה ויצא יבנאל והיו תצאות הגבול ימה׃,Hebrew
וגבול ים הימה הגדול וגבול זה גבול בני יהודה סביב למשפחתם׃,Hebrew
ולכלב בן יפנה נתן חלק בתוך בני יהודה אל פי יהוה ליהושע את קרית ארבע אבי הענק היא חברון׃,Hebrew
וירש משם כלב את שלושה בני הענק את ששי ואת אחימן ואת תלמי ילידי הענק׃,Hebrew
ויעל משם אל ישבי דבר ושם דבר לפנים קרית ספר׃,Hebrew
ויאמר כלב אשר יכה את קרית ספר ולכדה ונתתי לו את עכסה בתי לאשה׃,Hebrew
וילכדה עתניאל בן קנז אחי כלב ויתן לו את עכסה בתו לאשה׃,Hebrew
ויהי בבואה ותסיתהו לשאול מאת אביה שדה ותצנח מעל החמור ויאמר לה כלב מה לך׃,Hebrew
ותאמר תנה לי ברכה כי ארץ הנגב נתתני ונתתה לי גלת מים ויתן לה את גלת עליות ואת גלת תחתיות׃,Hebrew
זאת נחלת מטה בני יהודה למשפחתם׃,Hebrew
ויהיו הערים מקצה למטה בני יהודה אל גבול אדום בנגבה קבצאל ועדר ויגור׃,Hebrew
וקינה ודימונה ועדעדה׃,Hebrew
וקדש וחצור ויתנן׃,Hebrew
זיף וטלם ובעלות׃,Hebrew
וחצור חדתה וקריות חצרון היא חצור׃,Hebrew
אמם ושמע ומולדה׃,Hebrew
וחצר גדה וחשמון ובית פלט׃,Hebrew
וחצר שועל ובאר שבע ובזיותיה׃,Hebrew
בעלה ועיים ועצם׃,Hebrew
ואלתולד וכסיל וחרמה׃,Hebrew
וצקלג ומדמנה וסנסנה׃,Hebrew
ולבאות ושלחים ועין ורמון כל ערים עשרים ותשע וחצריהן׃,Hebrew
בשפלה אשתאול וצרעה ואשנה׃,Hebrew
וזנוח ועין גנים תפוח והעינם׃,Hebrew
ירמות ועדלם שוכה ועזקה׃,Hebrew
ושערים ועדיתים והגדרה וגדרתים ערים ארבע עשרה וחצריהן׃,Hebrew
צנן וחדשה ומגדל גד׃,Hebrew
ודלען והמצפה ויקתאל׃,Hebrew
לכיש ובצקת ועגלון׃,Hebrew
וכבון ולחמס וכתליש׃,Hebrew
וגדרות בית דגון ונעמה ומקדה ערים שש עשרה וחצריהן׃,Hebrew
לבנה ועתר ועשן׃,Hebrew
ויפתח ואשנה ונציב׃,Hebrew
וקעילה ואכזיב ומראשה ערים תשע וחצריהן׃,Hebrew
עקרון ובנתיה וחצריה׃,Hebrew
מעקרון וימה כל אשר על יד אשדוד וחצריהן׃,Hebrew
אשדוד בנותיה וחצריה עזה בנותיה וחצריה עד נחל מצרים והים הגבול וגבול׃,Hebrew
ובהר שמיר ויתיר ושוכה׃,Hebrew
ודנה וקרית סנה היא דבר׃,Hebrew
וענב ואשתמה וענים׃,Hebrew
וגשן וחלן וגלה ערים אחת עשרה וחצריהן׃,Hebrew
ארב ורומה ואשען׃,Hebrew
וינים ובית תפוח ואפקה׃,Hebrew
וחמטה וקרית ארבע היא חברון וציער ערים תשע וחצריהן׃,Hebrew
מעון כרמל וזיף ויוטה׃,Hebrew
ויזרעאל ויקדעם וזנוח׃,Hebrew
הקין גבעה ותמנה ערים עשר וחצריהן׃,Hebrew
חלחול בית צור וגדור׃,Hebrew
ומערת ובית ענות ואלתקן ערים שש וחצריהן׃,Hebrew
קרית בעל היא קרית יערים והרבה ערים שתים וחצריהן׃,Hebrew
במדבר בית הערבה מדין וסככה׃,Hebrew
והנבשן ועיר המלח ועין גדי ערים שש וחצריהן׃,Hebrew
ואת היבוסי יושבי ירושלם לא יוכלו בני יהודה להורישם וישב היבוסי את בני יהודה בירושלם עד היום הזה׃,Hebrew
ויצא הגורל לבני יוסף מירדן יריחו למי יריחו מזרחה המדבר עלה מיריחו בהר בית אל׃,Hebrew
ויצא מבית אל לוזה ועבר אל גבול הארכי עטרות׃,Hebrew
וירד ימה אל גבול היפלטי עד גבול בית חורן תחתון ועד גזר והיו תצאתו ימה׃,Hebrew
וינחלו בני יוסף מנשה ואפרים׃,Hebrew
ויהי גבול בני אפרים למשפחתם ויהי גבול נחלתם מזרחה עטרות אדר עד בית חורן עליון׃,Hebrew
ויצא הגבול הימה המכמתת מצפון ונסב הגבול מזרחה תאנת שלה ועבר אותו ממזרח ינוחה׃,Hebrew
וירד מינוחה עטרות ונערתה ופגע ביריחו ויצא הירדן׃,Hebrew
מתפוח ילך הגבול ימה נחל קנה והיו תצאתיו הימה זאת נחלת מטה בני אפרים למשפחתם׃,Hebrew
והערים המבדלות לבני אפרים בתוך נחלת בני מנשה כל הערים וחצריהן׃,Hebrew
ולא הורישו את הכנעני היושב בגזר וישב הכנעני בקרב אפרים עד היום הזה ויהי למס עבד׃,Hebrew
ויהי הגורל למטה מנשה כי הוא בכור יוסף למכיר בכור מנשה אבי הגלעד כי הוא היה איש מלחמה ויהי לו הגלעד והבשן׃,Hebrew
ויהי לבני מנשה הנותרים למשפחתם לבני אביעזר ולבני חלק ולבני אשריאל ולבני שכם ולבני חפר ולבני שמידע אלה בני מנשה בן יוסף הזכרים למשפחתם׃,Hebrew
ולצלפחד בן חפר בן גלעד בן מכיר בן מנשה לא היו לו בנים כי אם בנות ואלה שמות בנתיו מחלה ונעה חגלה מלכה ותרצה׃,Hebrew
ותקרבנה לפני אלעזר הכהן ולפני יהושע בן נון ולפני הנשיאים לאמר יהוה צוה את משה לתת לנו נחלה בתוך אחינו ויתן להם אל פי יהוה נחלה בתוך אחי אביהן׃,Hebrew
ויפלו חבלי מנשה עשרה לבד מארץ הגלעד והבשן אשר מעבר לירדן׃,Hebrew
כי בנות מנשה נחלו נחלה בתוך בניו וארץ הגלעד היתה לבני מנשה הנותרים׃,Hebrew
ויהי גבול מנשה מאשר המכמתת אשר על פני שכם והלך הגבול אל הימין אל ישבי עין תפוח׃,Hebrew
למנשה היתה ארץ תפוח ותפוח אל גבול מנשה לבני אפרים׃,Hebrew
וירד הגבול נחל קנה נגבה לנחל ערים האלה לאפרים בתוך ערי מנשה וגבול מנשה מצפון לנחל ויהי תצאתיו הימה׃,Hebrew
נגבה לאפרים וצפונה למנשה ויהי הים גבולו ובאשר יפגעון מצפון וביששכר ממזרח׃,Hebrew
ויהי למנשה ביששכר ובאשר בית שאן ובנותיה ויבלעם ובנותיה ואת ישבי דאר ובנותיה וישבי עין דר ובנתיה וישבי תענך ובנתיה וישבי מגדו ובנותיה שלשת הנפת׃,Hebrew
ולא יכלו בני מנשה להוריש את הערים האלה ויואל הכנעני לשבת בארץ הזאת׃,Hebrew
ויהי כי חזקו בני ישראל ויתנו את הכנעני למס והורש לא הורישו׃,Hebrew
וידברו בני יוסף את יהושע לאמר מדוע נתתה לי נחלה גורל אחד וחבל אחד ואני עם רב עד אשר עד כה ברכני יהוה׃,Hebrew
ויאמר אליהם יהושע אם עם רב אתה עלה לך היערה ובראת לך שם בארץ הפרזי והרפאים כי אץ לך הר אפרים׃,Hebrew
ויאמרו בני יוסף לא ימצא לנו ההר ורכב ברזל בכל הכנעני הישב בארץ העמק לאשר בבית שאן ובנותיה ולאשר בעמק יזרעאל׃,Hebrew
ויאמר יהושע אל בית יוסף לאפרים ולמנשה לאמר עם רב אתה וכח גדול לך לא יהיה לך גורל אחד׃,Hebrew
כי הר יהיה לך כי יער הוא ובראתו והיה לך תצאתיו כי תוריש את הכנעני כי רכב ברזל לו כי חזק הוא׃,Hebrew
ויקהלו כל עדת בני ישראל שלה וישכינו שם את אהל מועד והארץ נכבשה לפניהם׃,Hebrew
ויותרו בבני ישראל אשר לא חלקו את נחלתם שבעה שבטים׃,Hebrew
ויאמר יהושע אל בני ישראל עד אנה אתם מתרפים לבוא לרשת את הארץ אשר נתן לכם יהוה אלהי אבותיכם׃,Hebrew
הבו לכם שלשה אנשים לשבט ואשלחם ויקמו ויתהלכו בארץ ויכתבו אותה לפי נחלתם ויבאו אלי׃,Hebrew
והתחלקו אתה לשבעה חלקים יהודה יעמד על גבולו מנגב ובית יוסף יעמדו על גבולם מצפון׃,Hebrew
ואתם תכתבו את הארץ שבעה חלקים והבאתם אלי הנה ויריתי לכם גורל פה לפני יהוה אלהינו׃,Hebrew
כי אין חלק ללוים בקרבכם כי כהנת יהוה נחלתו וגד וראובן וחצי שבט המנשה לקחו נחלתם מעבר לירדן מזרחה אשר נתן להם משה עבד יהוה׃,Hebrew
ויקמו האנשים וילכו ויצו יהושע את ההלכים לכתב את הארץ לאמר לכו והתהלכו בארץ וכתבו אותה ושובו אלי ופה אשליך לכם גורל לפני יהוה בשלה׃,Hebrew
וילכו האנשים ויעברו בארץ ויכתבוה לערים לשבעה חלקים על ספר ויבאו אל יהושע אל המחנה שלה׃,Hebrew
וישלך להם יהושע גורל בשלה לפני יהוה ויחלק שם יהושע את הארץ לבני ישראל כמחלקתם׃,Hebrew
ויעל גורל מטה בני בנימן למשפחתם ויצא גבול גורלם בין בני יהודה ובין בני יוסף׃,Hebrew
ויהי להם הגבול לפאת צפונה מן הירדן ועלה הגבול אל כתף יריחו מצפון ועלה בהר ימה והיה תצאתיו מדברה בית און׃,Hebrew
ועבר משם הגבול לוזה אל כתף לוזה נגבה היא בית אל וירד הגבול עטרות אדר על ההר אשר מנגב לבית חרון תחתון׃,Hebrew
ותאר הגבול ונסב לפאת ים נגבה מן ההר אשר על פני בית חרון נגבה והיה תצאתיו אל קרית בעל היא קרית יערים עיר בני יהודה זאת פאת ים׃,Hebrew
ופאת נגבה מקצה קרית יערים ויצא הגבול ימה ויצא אל מעין מי נפתוח׃,Hebrew
וירד הגבול אל קצה ההר אשר על פני גי בן הנם אשר בעמק רפאים צפונה וירד גי הנם אל כתף היבוסי נגבה וירד עין רגל׃,Hebrew
ותאר מצפון ויצא עין שמש ויצא אל גלילות אשר נכח מעלה אדמים וירד אבן בהן בן ראובן׃,Hebrew
ועבר אל כתף מול הערבה צפונה וירד הערבתה׃,Hebrew
ועבר הגבול אל כתף בית חגלה צפונה והיה תצאותיו הגבול אל לשון ים המלח צפונה אל קצה הירדן נגבה זה גבול נגב׃,Hebrew
והירדן יגבל אתו לפאת קדמה זאת נחלת בני בנימן לגבולתיה סביב למשפחתם׃,Hebrew
והיו הערים למטה בני בנימן למשפחותיהם יריחו ובית חגלה ועמק קציץ׃,Hebrew
ובית הערבה וצמרים ובית אל׃,Hebrew
והעוים והפרה ועפרה׃,Hebrew
וכפר העמני והעפני וגבע ערים שתים עשרה וחצריהן׃,Hebrew
גבעון והרמה ובארות׃,Hebrew
והמצפה והכפירה והמצה׃,Hebrew
ורקם וירפאל ותראלה׃,Hebrew
וצלע האלף והיבוסי היא ירושלם גבעת קרית ערים ארבע עשרה וחצריהן זאת נחלת בני בנימן למשפחתם׃,Hebrew
ויצא הגורל השני לשמעון למטה בני שמעון למשפחותם ויהי נחלתם בתוך נחלת בני יהודה׃,Hebrew
ויהי להם בנחלתם באר שבע ושבע ומולדה׃,Hebrew
וחצר שועל ובלה ועצם׃,Hebrew
ואלתולד ובתול וחרמה׃,Hebrew
וצקלג ובית המרכבות וחצר סוסה׃,Hebrew
ובית לבאות ושרוחן ערים שלש עשרה וחצריהן׃,Hebrew
עין רמון ועתר ועשן ערים ארבע וחצריהן׃,Hebrew
וכל החצרים אשר סביבות הערים האלה עד בעלת באר ראמת נגב זאת נחלת מטה בני שמעון למשפחתם׃,Hebrew
מחבל בני יהודה נחלת בני שמעון כי היה חלק בני יהודה רב מהם וינחלו בני שמעון בתוך נחלתם׃,Hebrew
ויעל הגורל השלישי לבני זבולן למשפחתם ויהי גבול נחלתם עד שריד׃,Hebrew
ועלה גבולם לימה ומרעלה ופגע בדבשת ופגע אל הנחל אשר על פני יקנעם׃,Hebrew
ושב משריד קדמה מזרח השמש על גבול כסלת תבר ויצא אל הדברת ועלה יפיע׃,Hebrew
ומשם עבר קדמה מזרחה גתה חפר עתה קצין ויצא רמון המתאר הנעה׃,Hebrew
ונסב אתו הגבול מצפון חנתן והיו תצאתיו גי יפתח אל׃,Hebrew
וקטת ונהלל ושמרון וידאלה ובית לחם ערים שתים עשרה וחצריהן׃,Hebrew
זאת נחלת בני זבולן למשפחותם הערים האלה וחצריהן׃,Hebrew
ליששכר יצא הגורל הרביעי לבני יששכר למשפחותם׃,Hebrew
ויהי גבולם יזרעאלה והכסולת ושונם׃,Hebrew
וחפרים ושיאן ואנחרת׃,Hebrew
והרבית וקשיון ואבץ׃,Hebrew
ורמת ועין גנים ועין חדה ובית פצץ׃,Hebrew
ופגע הגבול בתבור ושחצומה ובית שמש והיו תצאות גבולם הירדן ערים שש עשרה וחצריהן׃,Hebrew
זאת נחלת מטה בני יששכר למשפחתם הערים וחצריהן׃,Hebrew
ויצא הגורל החמישי למטה בני אשר למשפחותם׃,Hebrew
ויהי גבולם חלקת וחלי ובטן ואכשף׃,Hebrew
ואלמלך ועמעד ומשאל ופגע בכרמל הימה ובשיחור לבנת׃,Hebrew
ושב מזרח השמש בית דגן ופגע בזבלון ובגי יפתח אל צפונה בית העמק ונעיאל ויצא אל כבול משמאל׃,Hebrew
ועברן ורחב וחמון וקנה עד צידון רבה׃,Hebrew
ושב הגבול הרמה ועד עיר מבצר צר ושב הגבול חסה ויהיו תצאתיו הימה מחבל אכזיבה׃,Hebrew
ועמה ואפק ורחב ערים עשרים ושתים וחצריהן׃,Hebrew
זאת נחלת מטה בני אשר למשפחתם הערים האלה וחצריהן׃,Hebrew
לבני נפתלי יצא הגורל הששי לבני נפתלי למשפחתם׃,Hebrew
ויהי גבולם מחלף מאלון בצעננים ואדמי הנקב ויבנאל עד לקום ויהי תצאתיו הירדן׃,Hebrew
ושב הגבול ימה אזנות תבור ויצא משם חוקקה ופגע בזבלון מנגב ובאשר פגע מים וביהודה הירדן מזרח השמש׃,Hebrew
וערי מבצר הצדים צר וחמת רקת וכנרת׃,Hebrew
ואדמה והרמה וחצור׃,Hebrew
וקדש ואדרעי ועין חצור׃,Hebrew
ויראון ומגדל אל חרם ובית ענת ובית שמש ערים תשע עשרה וחצריהן׃,Hebrew
זאת נחלת מטה בני נפתלי למשפחתם הערים וחצריהן׃,Hebrew
למטה בני דן למשפחתם יצא הגורל השביעי׃,Hebrew
ויהי גבול נחלתם צרעה ואשתאול ועיר שמש׃,Hebrew
ושעלבין ואילון ויתלה׃,Hebrew
ואילון ותמנתה ועקרון׃,Hebrew
ואלתקה וגבתון ובעלת׃,Hebrew
ויהד ובני ברק וגת רמון׃,Hebrew
ומי הירקון והרקון עם הגבול מול יפו׃,Hebrew
ויצא גבול בני דן מהם ויעלו בני דן וילחמו עם לשם וילכדו אותה ויכו אותה לפי חרב וירשו אותה וישבו בה ויקראו ללשם דן כשם דן אביהם׃,Hebrew
זאת נחלת מטה בני דן למשפחתם הערים האלה וחצריהן׃,Hebrew
ויכלו לנחל את הארץ לגבולתיה ויתנו בני ישראל נחלה ליהושע בן נון בתוכם׃,Hebrew
על פי יהוה נתנו לו את העיר אשר שאל את תמנת סרח בהר אפרים ויבנה את העיר וישב בה׃,Hebrew
אלה הנחלת אשר נחלו אלעזר הכהן ויהושע בן נון וראשי האבות למטות בני ישראל בגורל בשלה לפני יהוה פתח אהל מועד ויכלו מחלק את הארץ׃,Hebrew
וידבר יהוה אל יהושע לאמר׃,Hebrew
דבר אל בני ישראל לאמר תנו לכם את ערי המקלט אשר דברתי אליכם ביד משה׃,Hebrew
לנוס שמה רוצח מכה נפש בשגגה בבלי דעת והיו לכם למקלט מגאל הדם׃,Hebrew
ונס אל אחת מהערים האלה ועמד פתח שער העיר ודבר באזני זקני העיר ההיא את דבריו ואספו אתו העירה אליהם ונתנו לו מקום וישב עמם׃,Hebrew
וכי ירדף גאל הדם אחריו ולא יסגרו את הרצח בידו כי בבלי דעת הכה את רעהו ולא שנא הוא לו מתמול שלשום׃,Hebrew
וישב בעיר ההיא עד עמדו לפני העדה למשפט עד מות הכהן הגדול אשר יהיה בימים ההם אז ישוב הרוצח ובא אל עירו ואל ביתו אל העיר אשר נס משם׃,Hebrew
ויקדשו את קדש בגליל בהר נפתלי ואת שכם בהר אפרים ואת קרית ארבע היא חברון בהר יהודה׃,Hebrew
ומעבר לירדן יריחו מזרחה נתנו את בצר במדבר במישר ממטה ראובן ואת ראמת בגלעד ממטה גד ואת גלון בבשן ממטה מנשה׃,Hebrew
אלה היו ערי המועדה לכל בני ישראל ולגר הגר בתוכם לנוס שמה כל מכה נפש בשגגה ולא ימות ביד גאל הדם עד עמדו לפני העדה׃,Hebrew
ויגשו ראשי אבות הלוים אל אלעזר הכהן ואל יהושע בן נון ואל ראשי אבות המטות לבני ישראל׃,Hebrew
וידברו אליהם בשלה בארץ כנען לאמר יהוה צוה ביד משה לתת לנו ערים לשבת ומגרשיהן לבהמתנו׃,Hebrew
ויתנו בני ישראל ללוים מנחלתם אל פי יהוה את הערים האלה ואת מגרשיהן׃,Hebrew
ויצא הגורל למשפחת הקהתי ויהי לבני אהרן הכהן מן הלוים ממטה יהודה וממטה השמעני וממטה בנימן בגורל ערים שלש עשרה׃,Hebrew
ולבני קהת הנותרים ממשפחת מטה אפרים וממטה דן ומחצי מטה מנשה בגורל ערים עשר׃,Hebrew
ולבני גרשון ממשפחות מטה יששכר וממטה אשר וממטה נפתלי ומחצי מטה מנשה בבשן בגורל ערים שלש עשרה׃,Hebrew
לבני מררי למשפחתם ממטה ראובן וממטה גד וממטה זבולן ערים שתים עשרה׃,Hebrew
ויתנו בני ישראל ללוים את הערים האלה ואת מגרשיהן כאשר צוה יהוה ביד משה בגורל׃,Hebrew
ויתנו ממטה בני יהודה וממטה בני שמעון את הערים האלה אשר יקרא אתהן בשם׃,Hebrew
ויהי לבני אהרן ממשפחות הקהתי מבני לוי כי להם היה הגורל ראישנה׃,Hebrew
ויתנו להם את קרית ארבע אבי הענוק היא חברון בהר יהודה ואת מגרשה סביבתיה׃,Hebrew
ואת שדה העיר ואת חצריה נתנו לכלב בן יפנה באחזתו׃,Hebrew
ולבני אהרן הכהן נתנו את עיר מקלט הרצח את חברון ואת מגרשה ואת לבנה ואת מגרשה׃,Hebrew
ואת יתר ואת מגרשה ואת אשתמע ואת מגרשה׃,Hebrew
ואת חלן ואת מגרשה ואת דבר ואת מגרשה׃,Hebrew
ואת עין ואת מגרשה ואת יטה ואת מגרשה את בית שמש ואת מגרשה ערים תשע מאת שני השבטים האלה׃,Hebrew
וממטה בנימן את גבעון ואת מגרשה את גבע ואת מגרשה׃,Hebrew
את ענתות ואת מגרשה ואת עלמון ואת מגרשה ערים ארבע׃,Hebrew
כל ערי בני אהרן הכהנים שלש עשרה ערים ומגרשיהן׃,Hebrew
ולמשפחות בני קהת הלוים הנותרים מבני קהת ויהי ערי גורלם ממטה אפרים׃,Hebrew
ויתנו להם את עיר מקלט הרצח את שכם ואת מגרשה בהר אפרים ואת גזר ואת מגרשה׃,Hebrew
ואת קבצים ואת מגרשה ואת בית חורן ואת מגרשה ערים ארבע׃,Hebrew
וממטה דן את אלתקא ואת מגרשה את גבתון ואת מגרשה׃,Hebrew
את אילון ואת מגרשה את גת רמון ואת מגרשה ערים ארבע׃,Hebrew
וממחצית מטה מנשה את תענך ואת מגרשה ואת גת רמון ואת מגרשה ערים שתים׃,Hebrew
כל ערים עשר ומגרשיהן למשפחות בני קהת הנותרים׃,Hebrew
ולבני גרשון ממשפחת הלוים מחצי מטה מנשה את עיר מקלט הרצח את גלון בבשן ואת מגרשה ואת בעשתרה ואת מגרשה ערים שתים׃,Hebrew
וממטה יששכר את קשיון ואת מגרשה את דברת ואת מגרשה׃,Hebrew
את ירמות ואת מגרשה את עין גנים ואת מגרשה ערים ארבע׃,Hebrew
וממטה אשר את משאל ואת מגרשה את עבדון ואת מגרשה׃,Hebrew
את חלקת ואת מגרשה ואת רחב ואת מגרשה ערים ארבע׃,Hebrew
וממטה נפתלי את עיר מקלט הרצח את קדש בגליל ואת מגרשה ואת חמת דאר ואת מגרשה ואת קרתן ואת מגרשה ערים שלש׃,Hebrew
כל ערי הגרשני למשפחתם שלש עשרה עיר ומגרשיהן׃,Hebrew
ולמשפחות בני מררי הלוים הנותרים מאת מטה זבולן את יקנעם ואת מגרשה את קרתה ואת מגרשה׃,Hebrew
את דמנה ואת מגרשה את נהלל ואת מגרשה ערים ארבע׃,Hebrew
וממטה ראובן את בצר ואת מגרשה ואת יהצה ואת מגרשה׃,Hebrew
את קדמות ואת מגרשה ואת מיפעת ואת מגרשה ערים ארבע׃,Hebrew
וממטה גד את עיר מקלט הרצח את רמת בגלעד ואת מגרשה ואת מחנים ואת מגרשה׃,Hebrew
את חשבון ואת מגרשה את יעזר ואת מגרשה כל ערים ארבע׃,Hebrew
כל הערים לבני מררי למשפחתם הנותרים ממשפחות הלוים ויהי גורלם ערים שתים עשרה׃,Hebrew
כל ערי הלוים בתוך אחזת בני ישראל ערים ארבעים ושמנה ומגרשיהן׃,Hebrew
תהיינה הערים האלה עיר עיר ומגרשיה סביבתיה כן לכל הערים האלה׃,Hebrew
ויתן יהוה לישראל את כל הארץ אשר נשבע לתת לאבותם וירשוה וישבו בה׃,Hebrew
וינח יהוה להם מסביב ככל אשר נשבע לאבותם ולא עמד איש בפניהם מכל איביהם את כל איביהם נתן יהוה בידם׃,Hebrew
לא נפל דבר מכל הדבר הטוב אשר דבר יהוה אל בית ישראל הכל בא׃,Hebrew
אז יקרא יהושע לראובני ולגדי ולחצי מטה מנשה׃,Hebrew
ויאמר אליהם אתם שמרתם את כל אשר צוה אתכם משה עבד יהוה ותשמעו בקולי לכל אשר צויתי אתכם׃,Hebrew
לא עזבתם את אחיכם זה ימים רבים עד היום הזה ושמרתם את משמרת מצות יהוה אלהיכם׃,Hebrew
ועתה הניח יהוה אלהיכם לאחיכם כאשר דבר להם ועתה פנו ולכו לכם לאהליכם אל ארץ אחזתכם אשר נתן לכם משה עבד יהוה בעבר הירדן׃,Hebrew
רק שמרו מאד לעשות את המצוה ואת התורה אשר צוה אתכם משה עבד יהוה לאהבה את יהוה אלהיכם וללכת בכל דרכיו ולשמר מצותיו ולדבקה בו ולעבדו בכל לבבכם ובכל נפשכם׃,Hebrew
ויברכם יהושע וישלחם וילכו אל אהליהם׃,Hebrew
ולחצי שבט המנשה נתן משה בבשן ולחציו נתן יהושע עם אחיהם מעבר הירדן ימה וגם כי שלחם יהושע אל אהליהם ויברכם׃,Hebrew
ויאמר אליהם לאמר בנכסים רבים שובו אל אהליכם ובמקנה רב מאד בכסף ובזהב ובנחשת ובברזל ובשלמות הרבה מאד חלקו שלל איביכם עם אחיכם׃,Hebrew
וישבו וילכו בני ראובן ובני גד וחצי שבט המנשה מאת בני ישראל משלה אשר בארץ כנען ללכת אל ארץ הגלעד אל ארץ אחזתם אשר נאחזו בה על פי יהוה ביד משה׃,Hebrew
ויבאו אל גלילות הירדן אשר בארץ כנען ויבנו בני ראובן ובני גד וחצי שבט המנשה שם מזבח על הירדן מזבח גדול למראה׃,Hebrew
וישמעו בני ישראל לאמר הנה בנו בני ראובן ובני גד וחצי שבט המנשה את המזבח אל מול ארץ כנען אל גלילות הירדן אל עבר בני ישראל׃,Hebrew
וישמעו בני ישראל ויקהלו כל עדת בני ישראל שלה לעלות עליהם לצבא׃,Hebrew
וישלחו בני ישראל אל בני ראובן ואל בני גד ואל חצי שבט מנשה אל ארץ הגלעד את פינחס בן אלעזר הכהן׃,Hebrew
ועשרה נשאים עמו נשיא אחד נשיא אחד לבית אב לכל מטות ישראל ואיש ראש בית אבותם המה לאלפי ישראל׃,Hebrew
ויבאו אל בני ראובן ואל בני גד ואל חצי שבט מנשה אל ארץ הגלעד וידברו אתם לאמר׃,Hebrew
כה אמרו כל עדת יהוה מה המעל הזה אשר מעלתם באלהי ישראל לשוב היום מאחרי יהוה בבנותכם לכם מזבח למרדכם היום ביהוה׃,Hebrew
המעט לנו את עון פעור אשר לא הטהרנו ממנו עד היום הזה ויהי הנגף בעדת יהוה׃,Hebrew
ואתם תשבו היום מאחרי יהוה והיה אתם תמרדו היום ביהוה ומחר אל כל עדת ישראל יקצף׃,Hebrew
ואך אם טמאה ארץ אחזתכם עברו לכם אל ארץ אחזת יהוה אשר שכן שם משכן יהוה והאחזו בתוכנו וביהוה אל תמרדו ואתנו אל תמרדו בבנתכם לכם מזבח מבלעדי מזבח יהוה אלהינו׃,Hebrew
הלוא עכן בן זרח מעל מעל בחרם ועל כל עדת ישראל היה קצף והוא איש אחד לא גוע בעונו׃,Hebrew
ויענו בני ראובן ובני גד וחצי שבט המנשה וידברו את ראשי אלפי ישראל׃,Hebrew
אל אלהים יהוה אל אלהים יהוה הוא ידע וישראל הוא ידע אם במרד ואם במעל ביהוה אל תושיענו היום הזה׃,Hebrew
לבנות לנו מזבח לשוב מאחרי יהוה ואם להעלות עליו עולה ומנחה ואם לעשות עליו זבחי שלמים יהוה הוא יבקש׃,Hebrew
ואם לא מדאגה מדבר עשינו את זאת לאמר מחר יאמרו בניכם לבנינו לאמר מה לכם וליהוה אלהי ישראל׃,Hebrew
וגבול נתן יהוה ביננו וביניכם בני ראובן ובני גד את הירדן אין לכם חלק ביהוה והשביתו בניכם את בנינו לבלתי ירא את יהוה׃,Hebrew
ונאמר נעשה נא לנו לבנות את המזבח לא לעולה ולא לזבח׃,Hebrew
כי עד הוא בינינו וביניכם ובין דרותינו אחרינו לעבד את עבדת יהוה לפניו בעלותינו ובזבחינו ובשלמינו ולא יאמרו בניכם מחר לבנינו אין לכם חלק ביהוה׃,Hebrew
ונאמר והיה כי יאמרו אלינו ואל דרתינו מחר ואמרנו ראו את תבנית מזבח יהוה אשר עשו אבותינו לא לעולה ולא לזבח כי עד הוא בינינו וביניכם׃,Hebrew
חלילה לנו ממנו למרד ביהוה ולשוב היום מאחרי יהוה לבנות מזבח לעלה למנחה ולזבח מלבד מזבח יהוה אלהינו אשר לפני משכנו׃,Hebrew
וישמע פינחס הכהן ונשיאי העדה וראשי אלפי ישראל אשר אתו את הדברים אשר דברו בני ראובן ובני גד ובני מנשה וייטב בעיניהם׃,Hebrew
ויאמר פינחס בן אלעזר הכהן אל בני ראובן ואל בני גד ואל בני מנשה היום ידענו כי בתוכנו יהוה אשר לא מעלתם ביהוה המעל הזה אז הצלתם את בני ישראל מיד יהוה׃,Hebrew
וישב פינחס בן אלעזר הכהן והנשיאים מאת בני ראובן ומאת בני גד מארץ הגלעד אל ארץ כנען אל בני ישראל וישבו אותם דבר׃,Hebrew
וייטב הדבר בעיני בני ישראל ויברכו אלהים בני ישראל ולא אמרו לעלות עליהם לצבא לשחת את הארץ אשר בני ראובן ובני גד ישבים בה׃,Hebrew
ויקראו בני ראובן ובני גד למזבח כי עד הוא בינתינו כי יהוה האלהים׃,Hebrew
ויהי מימים רבים אחרי אשר הניח יהוה לישראל מכל איביהם מסביב ויהושע זקן בא בימים׃,Hebrew
ויקרא יהושע לכל ישראל לזקניו ולראשיו ולשפטיו ולשטריו ויאמר אלהם אני זקנתי באתי בימים׃,Hebrew
ואתם ראיתם את כל אשר עשה יהוה אלהיכם לכל הגוים האלה מפניכם כי יהוה אלהיכם הוא הנלחם לכם׃,Hebrew
ראו הפלתי לכם את הגוים הנשארים האלה בנחלה לשבטיכם מן הירדן וכל הגוים אשר הכרתי והים הגדול מבוא השמש׃,Hebrew
ויהוה אלהיכם הוא יהדפם מפניכם והוריש אתם מלפניכם וירשתם את ארצם כאשר דבר יהוה אלהיכם לכם׃,Hebrew
וחזקתם מאד לשמר ולעשות את כל הכתוב בספר תורת משה לבלתי סור ממנו ימין ושמאול׃,Hebrew
לבלתי בוא בגוים האלה הנשארים האלה אתכם ובשם אלהיהם לא תזכירו ולא תשביעו ולא תעבדום ולא תשתחוו להם׃,Hebrew
כי אם ביהוה אלהיכם תדבקו כאשר עשיתם עד היום הזה׃,Hebrew
ויורש יהוה מפניכם גוים גדלים ועצומים ואתם לא עמד איש בפניכם עד היום הזה׃,Hebrew
איש אחד מכם ירדף אלף כי יהוה אלהיכם הוא הנלחם לכם כאשר דבר לכם׃,Hebrew
ונשמרתם מאד לנפשתיכם לאהבה את יהוה אלהיכם׃,Hebrew
כי אם שוב תשובו ודבקתם ביתר הגוים האלה הנשארים האלה אתכם והתחתנתם בהם ובאתם בהם והם בכם׃,Hebrew
ידוע תדעו כי לא יוסיף יהוה אלהיכם להוריש את הגוים האלה מלפניכם והיו לכם לפח ולמוקש ולשטט בצדיכם ולצננים בעיניכם עד אבדכם מעל האדמה הטובה הזאת אשר נתן לכם יהוה אלהיכם׃,Hebrew
והנה אנכי הולך היום בדרך כל הארץ וידעתם בכל לבבכם ובכל נפשכם כי לא נפל דבר אחד מכל הדברים הטובים אשר דבר יהוה אלהיכם עליכם הכל באו לכם לא נפל ממנו דבר אחד׃,Hebrew
והיה כאשר בא עליכם כל הדבר הטוב אשר דבר יהוה אלהיכם אליכם כן יביא יהוה עליכם את כל הדבר הרע עד השמידו אותכם מעל האדמה הטובה הזאת אשר נתן לכם יהוה אלהיכם׃,Hebrew
בעברכם את ברית יהוה אלהיכם אשר צוה אתכם והלכתם ועבדתם אלהים אחרים והשתחויתם להם וחרה אף יהוה בכם ואבדתם מהרה מעל הארץ הטובה אשר נתן לכם׃,Hebrew
ויאסף יהושע את כל שבטי ישראל שכמה ויקרא לזקני ישראל ולראשיו ולשפטיו ולשטריו ויתיצבו לפני האלהים׃,Hebrew
ויאמר יהושע אל כל העם כה אמר יהוה אלהי ישראל בעבר הנהר ישבו אבותיכם מעולם תרח אבי אברהם ואבי נחור ויעבדו אלהים אחרים׃,Hebrew
ואקח את אביכם את אברהם מעבר הנהר ואולך אותו בכל ארץ כנען וארב את זרעו ואתן לו את יצחק׃,Hebrew
ואתן ליצחק את יעקב ואת עשו ואתן לעשו את הר שעיר לרשת אותו ויעקב ובניו ירדו מצרים׃,Hebrew
ואשלח את משה ואת אהרן ואגף את מצרים כאשר עשיתי בקרבו ואחר הוצאתי אתכם׃,Hebrew
ואוציא את אבותיכם ממצרים ותבאו הימה וירדפו מצרים אחרי אבותיכם ברכב ובפרשים ים סוף׃,Hebrew
ויצעקו אל יהוה וישם מאפל ביניכם ובין המצרים ויבא עליו את הים ויכסהו ותראינה עיניכם את אשר עשיתי במצרים ותשבו במדבר ימים רבים׃,Hebrew
ואביאה אתכם אל ארץ האמרי היושב בעבר הירדן וילחמו אתכם ואתן אותם בידכם ותירשו את ארצם ואשמידם מפניכם׃,Hebrew
ויקם בלק בן צפור מלך מואב וילחם בישראל וישלח ויקרא לבלעם בן בעור לקלל אתכם׃,Hebrew
ולא אביתי לשמע לבלעם ויברך ברוך אתכם ואצל אתכם מידו׃,Hebrew
ותעברו את הירדן ותבאו אל יריחו וילחמו בכם בעלי יריחו האמרי והפרזי והכנעני והחתי והגרגשי החוי והיבוסי ואתן אותם בידכם׃,Hebrew
ואשלח לפניכם את הצרעה ותגרש אותם מפניכם שני מלכי האמרי לא בחרבך ולא בקשתך׃,Hebrew
ואתן לכם ארץ אשר לא יגעת בה וערים אשר לא בניתם ותשבו בהם כרמים וזיתים אשר לא נטעתם אתם אכלים׃,Hebrew
ועתה יראו את יהוה ועבדו אתו בתמים ובאמת והסירו את אלהים אשר עבדו אבותיכם בעבר הנהר ובמצרים ועבדו את יהוה׃,Hebrew
ואם רע בעיניכם לעבד את יהוה בחרו לכם היום את מי תעבדון אם את אלהים אשר עבדו אבותיכם אשר בעבר הנהר ואם את אלהי האמרי אשר אתם ישבים בארצם ואנכי וביתי נעבד את יהוה׃,Hebrew
ויען העם ויאמר חלילה לנו מעזב את יהוה לעבד אלהים אחרים׃,Hebrew
כי יהוה אלהינו הוא המעלה אתנו ואת אבותינו מארץ מצרים מבית עבדים ואשר עשה לעינינו את האתות הגדלות האלה וישמרנו בכל הדרך אשר הלכנו בה ובכל העמים אשר עברנו בקרבם׃,Hebrew
ויגרש יהוה את כל העמים ואת האמרי ישב הארץ מפנינו גם אנחנו נעבד את יהוה כי הוא אלהינו׃,Hebrew
ויאמר יהושע אל העם לא תוכלו לעבד את יהוה כי אלהים קדשים הוא אל קנוא הוא לא ישא לפשעכם ולחטאותיכם׃,Hebrew
כי תעזבו את יהוה ועבדתם אלהי נכר ושב והרע לכם וכלה אתכם אחרי אשר היטיב לכם׃,Hebrew
ויאמר העם אל יהושע לא כי את יהוה נעבד׃,Hebrew
ויאמר יהושע אל העם עדים אתם בכם כי אתם בחרתם לכם את יהוה לעבד אותו ויאמרו עדים׃,Hebrew
ועתה הסירו את אלהי הנכר אשר בקרבכם והטו את לבבכם אל יהוה אלהי ישראל׃,Hebrew
ויאמרו העם אל יהושע את יהוה אלהינו נעבד ובקולו נשמע׃,Hebrew
ויכרת יהושע ברית לעם ביום ההוא וישם לו חק ומשפט בשכם׃,Hebrew
ויכתב יהושע את הדברים האלה בספר תורת אלהים ויקח אבן גדולה ויקימה שם תחת האלה אשר במקדש יהוה׃,Hebrew
ויאמר יהושע אל כל העם הנה האבן הזאת תהיה בנו לעדה כי היא שמעה את כל אמרי יהוה אשר דבר עמנו והיתה בכם לעדה פן תכחשון באלהיכם׃,Hebrew
וישלח יהושע את העם איש לנחלתו׃,Hebrew
ויהי אחרי הדברים האלה וימת יהושע בן נון עבד יהוה בן מאה ועשר שנים׃,Hebrew
ויקברו אתו בגבול נחלתו בתמנת סרח אשר בהר אפרים מצפון להר געש׃,Hebrew
ויעבד ישראל את יהוה כל ימי יהושע וכל ימי הזקנים אשר האריכו ימים אחרי יהושע ואשר ידעו את כל מעשה יהוה אשר עשה לישראל׃,Hebrew
ואת עצמות יוסף אשר העלו בני ישראל ממצרים קברו בשכם בחלקת השדה אשר קנה יעקב מאת בני חמור אבי שכם במאה קשיטה ויהיו לבני יוסף לנחלה׃,Hebrew
ואלעזר בן אהרן מת ויקברו אתו בגבעת פינחס בנו אשר נתן לו בהר אפרים׃,Hebrew
ויהי אחרי מות יהושע וישאלו בני ישראל ביהוה לאמר מי יעלה לנו אל הכנעני בתחלה להלחם בו׃,Hebrew
ויאמר יהוה יהודה יעלה הנה נתתי את הארץ בידו׃,Hebrew
ויאמר יהודה לשמעון אחיו עלה אתי בגורלי ונלחמה בכנעני והלכתי גם אני אתך בגורלך וילך אתו שמעון׃,Hebrew
ויעל יהודה ויתן יהוה את הכנעני והפרזי בידם ויכום בבזק עשרת אלפים איש׃,Hebrew
וימצאו את אדני בזק בבזק וילחמו בו ויכו את הכנעני ואת הפרזי׃,Hebrew
וינס אדני בזק וירדפו אחריו ויאחזו אתו ויקצצו את בהנות ידיו ורגליו׃,Hebrew
ויאמר אדני בזק שבעים מלכים בהנות ידיהם ורגליהם מקצצים היו מלקטים תחת שלחני כאשר עשיתי כן שלם לי אלהים ויביאהו ירושלם וימת שם׃,Hebrew
וילחמו בני יהודה בירושלם וילכדו אותה ויכוה לפי חרב ואת העיר שלחו באש׃,Hebrew
ואחר ירדו בני יהודה להלחם בכנעני יושב ההר והנגב והשפלה׃,Hebrew
וילך יהודה אל הכנעני היושב בחברון ושם חברון לפנים קרית ארבע ויכו את ששי ואת אחימן ואת תלמי׃,Hebrew
וילך משם אל יושבי דביר ושם דביר לפנים קרית ספר׃,Hebrew
ויאמר כלב אשר יכה את קרית ספר ולכדה ונתתי לו את עכסה בתי לאשה׃,Hebrew
וילכדה עתניאל בן קנז אחי כלב הקטן ממנו ויתן לו את עכסה בתו לאשה׃,Hebrew
ויהי בבואה ותסיתהו לשאול מאת אביה השדה ותצנח מעל החמור ויאמר לה כלב מה לך׃,Hebrew
ותאמר לו הבה לי ברכה כי ארץ הנגב נתתני ונתתה לי גלת מים ויתן לה כלב את גלת עלית ואת גלת תחתית׃,Hebrew
ובני קיני חתן משה עלו מעיר התמרים את בני יהודה מדבר יהודה אשר בנגב ערד וילך וישב את העם׃,Hebrew
וילך יהודה את שמעון אחיו ויכו את הכנעני יושב צפת ויחרימו אותה ויקרא את שם העיר חרמה׃,Hebrew
וילכד יהודה את עזה ואת גבולה ואת אשקלון ואת גבולה ואת עקרון ואת גבולה׃,Hebrew
ויהי יהוה את יהודה וירש את ההר כי לא להוריש את ישבי העמק כי רכב ברזל להם׃,Hebrew
ויתנו לכלב את חברון כאשר דבר משה ויורש משם את שלשה בני הענק׃,Hebrew
ואת היבוסי ישב ירושלם לא הורישו בני בנימן וישב היבוסי את בני בנימן בירושלם עד היום הזה׃,Hebrew
ויעלו בית יוסף גם הם בית אל ויהוה עמם׃,Hebrew
ויתירו בית יוסף בבית אל ושם העיר לפנים לוז׃,Hebrew
ויראו השמרים איש יוצא מן העיר ויאמרו לו הראנו נא את מבוא העיר ועשינו עמך חסד׃,Hebrew
ויראם את מבוא העיר ויכו את העיר לפי חרב ואת האיש ואת כל משפחתו שלחו׃,Hebrew
וילך האיש ארץ החתים ויבן עיר ויקרא שמה לוז הוא שמה עד היום הזה׃,Hebrew
ולא הוריש מנשה את בית שאן ואת בנותיה ואת תענך ואת בנתיה ואת ישב דור ואת בנותיה ואת יושבי יבלעם ואת בנתיה ואת יושבי מגדו ואת בנותיה ויואל הכנעני לשבת בארץ הזאת׃,Hebrew
ויהי כי חזק ישראל וישם את הכנעני למס והוריש לא הורישו׃,Hebrew
ואפרים לא הוריש את הכנעני היושב בגזר וישב הכנעני בקרבו בגזר׃,Hebrew
זבולן לא הוריש את יושבי קטרון ואת יושבי נהלל וישב הכנעני בקרבו ויהיו למס׃,Hebrew
אשר לא הוריש את ישבי עכו ואת יושבי צידון ואת אחלב ואת אכזיב ואת חלבה ואת אפיק ואת רחב׃,Hebrew
וישב האשרי בקרב הכנעני ישבי הארץ כי לא הורישו׃,Hebrew
נפתלי לא הוריש את ישבי בית שמש ואת ישבי בית ענת וישב בקרב הכנעני ישבי הארץ וישבי בית שמש ובית ענת היו להם למס׃,Hebrew
וילחצו האמרי את בני דן ההרה כי לא נתנו לרדת לעמק׃,Hebrew
ויואל האמרי לשבת בהר חרס באילון ובשעלבים ותכבד יד בית יוסף ויהיו למס׃,Hebrew
וגבול האמרי ממעלה עקרבים מהסלע ומעלה׃,Hebrew
ויעל מלאך יהוה מן הגלגל אל הבכים ויאמר אעלה אתכם ממצרים ואביא אתכם אל הארץ אשר נשבעתי לאבתיכם ואמר לא אפר בריתי אתכם לעולם׃,Hebrew
ואתם לא תכרתו ברית ליושבי הארץ הזאת מזבחותיהם תתצון ולא שמעתם בקלי מה זאת עשיתם׃,Hebrew
וגם אמרתי לא אגרש אותם מפניכם והיו לכם לצדים ואלהיהם יהיו לכם למוקש׃,Hebrew
ויהי כדבר מלאך יהוה את הדברים האלה אל כל בני ישראל וישאו העם את קולם ויבכו׃,Hebrew
ויקראו שם המקום ההוא בכים ויזבחו שם ליהוה׃,Hebrew
וישלח יהושע את העם וילכו בני ישראל איש לנחלתו לרשת את הארץ׃,Hebrew
ויעבדו העם את יהוה כל ימי יהושע וכל ימי הזקנים אשר האריכו ימים אחרי יהושוע אשר ראו את כל מעשה יהוה הגדול אשר עשה לישראל׃,Hebrew
וימת יהושע בן נון עבד יהוה בן מאה ועשר שנים׃,Hebrew
ויקברו אותו בגבול נחלתו בתמנת חרס בהר אפרים מצפון להר געש׃,Hebrew
וגם כל הדור ההוא נאספו אל אבותיו ויקם דור אחר אחריהם אשר לא ידעו את יהוה וגם את המעשה אשר עשה לישראל׃,Hebrew
ויעשו בני ישראל את הרע בעיני יהוה ויעבדו את הבעלים׃,Hebrew
ויעזבו את יהוה אלהי אבותם המוציא אותם מארץ מצרים וילכו אחרי אלהים אחרים מאלהי העמים אשר סביבותיהם וישתחוו להם ויכעסו את יהוה׃,Hebrew
ויעזבו את יהוה ויעבדו לבעל ולעשתרות׃,Hebrew
ויחר אף יהוה בישראל ויתנם ביד שסים וישסו אותם וימכרם ביד אויביהם מסביב ולא יכלו עוד לעמד לפני אויביהם׃,Hebrew
בכל אשר יצאו יד יהוה היתה בם לרעה כאשר דבר יהוה וכאשר נשבע יהוה להם ויצר להם מאד׃,Hebrew
ויקם יהוה שפטים ויושיעום מיד שסיהם׃,Hebrew
וגם אל שפטיהם לא שמעו כי זנו אחרי אלהים אחרים וישתחוו להם סרו מהר מן הדרך אשר הלכו אבותם לשמע מצות יהוה לא עשו כן׃,Hebrew
וכי הקים יהוה להם שפטים והיה יהוה עם השפט והושיעם מיד איביהם כל ימי השופט כי ינחם יהוה מנאקתם מפני לחציהם ודחקיהם׃,Hebrew
והיה במות השופט ישבו והשחיתו מאבותם ללכת אחרי אלהים אחרים לעבדם ולהשתחות להם לא הפילו ממעלליהם ומדרכם הקשה׃,Hebrew
ויחר אף יהוה בישראל ויאמר יען אשר עברו הגוי הזה את בריתי אשר צויתי את אבותם ולא שמעו לקולי׃,Hebrew
גם אני לא אוסיף להוריש איש מפניהם מן הגוים אשר עזב יהושע וימת׃,Hebrew
למען נסות בם את ישראל השמרים הם את דרך יהוה ללכת בם כאשר שמרו אבותם אם לא׃,Hebrew
וינח יהוה את הגוים האלה לבלתי הורישם מהר ולא נתנם ביד יהושע׃,Hebrew
ואלה הגוים אשר הניח יהוה לנסות בם את ישראל את כל אשר לא ידעו את כל מלחמות כנען׃,Hebrew
רק למען דעת דרות בני ישראל ללמדם מלחמה רק אשר לפנים לא ידעום׃,Hebrew
חמשת סרני פלשתים וכל הכנעני והצידני והחוי ישב הר הלבנון מהר בעל חרמון עד לבוא חמת׃,Hebrew
ויהיו לנסות בם את ישראל לדעת הישמעו את מצות יהוה אשר צוה את אבותם ביד משה׃,Hebrew
ובני ישראל ישבו בקרב הכנעני החתי והאמרי והפרזי והחוי והיבוסי׃,Hebrew
ויקחו את בנותיהם להם לנשים ואת בנותיהם נתנו לבניהם ויעבדו את אלהיהם׃,Hebrew
ויעשו בני ישראל את הרע בעיני יהוה וישכחו את יהוה אלהיהם ויעבדו את הבעלים ואת האשרות׃,Hebrew
ויחר אף יהוה בישראל וימכרם ביד כושן רשעתים מלך ארם נהרים ויעבדו בני ישראל את כושן רשעתים שמנה שנים׃,Hebrew
ויזעקו בני ישראל אל יהוה ויקם יהוה מושיע לבני ישראל ויושיעם את עתניאל בן קנז אחי כלב הקטן ממנו׃,Hebrew
ותהי עליו רוח יהוה וישפט את ישראל ויצא למלחמה ויתן יהוה בידו את כושן רשעתים מלך ארם ותעז ידו על כושן רשעתים׃,Hebrew
ותשקט הארץ ארבעים שנה וימת עתניאל בן קנז׃,Hebrew
ויספו בני ישראל לעשות הרע בעיני יהוה ויחזק יהוה את עגלון מלך מואב על ישראל על כי עשו את הרע בעיני יהוה׃,Hebrew
ויאסף אליו את בני עמון ועמלק וילך ויך את ישראל ויירשו את עיר התמרים׃,Hebrew
ויעבדו בני ישראל את עגלון מלך מואב שמונה עשרה שנה׃,Hebrew
ויזעקו בני ישראל אל יהוה ויקם יהוה להם מושיע את אהוד בן גרא בן הימיני איש אטר יד ימינו וישלחו בני ישראל בידו מנחה לעגלון מלך מואב׃,Hebrew
ויעש לו אהוד חרב ולה שני פיות גמד ארכה ויחגר אותה מתחת למדיו על ירך ימינו׃,Hebrew
ויקרב את המנחה לעגלון מלך מואב ועגלון איש בריא מאד׃,Hebrew
ויהי כאשר כלה להקריב את המנחה וישלח את העם נשאי המנחה׃,Hebrew
והוא שב מן הפסילים אשר את הגלגל ויאמר דבר סתר לי אליך המלך ויאמר הס ויצאו מעליו כל העמדים עליו׃,Hebrew
ואהוד בא אליו והוא ישב בעלית המקרה אשר לו לבדו ויאמר אהוד דבר אלהים לי אליך ויקם מעל הכסא׃,Hebrew
וישלח אהוד את יד שמאלו ויקח את החרב מעל ירך ימינו ויתקעה בבטנו׃,Hebrew
ויבא גם הנצב אחר הלהב ויסגר החלב בעד הלהב כי לא שלף החרב מבטנו ויצא הפרשדנה׃,Hebrew
ויצא אהוד המסדרונה ויסגר דלתות העליה בעדו ונעל׃,Hebrew
והוא יצא ועבדיו באו ויראו והנה דלתות העליה נעלות ויאמרו אך מסיך הוא את רגליו בחדר המקרה׃,Hebrew
ויחילו עד בוש והנה איננו פתח דלתות העליה ויקחו את המפתח ויפתחו והנה אדניהם נפל ארצה מת׃,Hebrew
ואהוד נמלט עד התמהמהם והוא עבר את הפסילים וימלט השעירתה׃,Hebrew
ויהי בבואו ויתקע בשופר בהר אפרים וירדו עמו בני ישראל מן ההר והוא לפניהם׃,Hebrew
ויאמר אלהם רדפו אחרי כי נתן יהוה את איביכם את מואב בידכם וירדו אחריו וילכדו את מעברות הירדן למואב ולא נתנו איש לעבר׃,Hebrew
ויכו את מואב בעת ההיא כעשרת אלפים איש כל שמן וכל איש חיל ולא נמלט איש׃,Hebrew
ותכנע מואב ביום ההוא תחת יד ישראל ותשקט הארץ שמונים שנה׃,Hebrew
ואחריו היה שמגר בן ענת ויך את פלשתים שש מאות איש במלמד הבקר וישע גם הוא את ישראל׃,Hebrew
ויספו בני ישראל לעשות הרע בעיני יהוה ואהוד מת׃,Hebrew
וימכרם יהוה ביד יבין מלך כנען אשר מלך בחצור ושר צבאו סיסרא והוא יושב בחרשת הגוים׃,Hebrew
ויצעקו בני ישראל אל יהוה כי תשע מאות רכב ברזל לו והוא לחץ את בני ישראל בחזקה עשרים שנה׃,Hebrew
ודבורה אשה נביאה אשת לפידות היא שפטה את ישראל בעת ההיא׃,Hebrew
והיא יושבת תחת תמר דבורה בין הרמה ובין בית אל בהר אפרים ויעלו אליה בני ישראל למשפט׃,Hebrew
ותשלח ותקרא לברק בן אבינעם מקדש נפתלי ותאמר אליו הלא צוה יהוה אלהי ישראל לך ומשכת בהר תבור ולקחת עמך עשרת אלפים איש מבני נפתלי ומבני זבלון׃,Hebrew
ומשכתי אליך אל נחל קישון את סיסרא שר צבא יבין ואת רכבו ואת המונו ונתתיהו בידך׃,Hebrew
ויאמר אליה ברק אם תלכי עמי והלכתי ואם לא תלכי עמי לא אלך׃,Hebrew
ותאמר הלך אלך עמך אפס כי לא תהיה תפארתך על הדרך אשר אתה הולך כי ביד אשה ימכר יהוה את סיסרא ותקם דבורה ותלך עם ברק קדשה׃,Hebrew
ויזעק ברק את זבולן ואת נפתלי קדשה ויעל ברגליו עשרת אלפי איש ותעל עמו דבורה׃,Hebrew
וחבר הקיני נפרד מקין מבני חבב חתן משה ויט אהלו עד אלון בצענים אשר את קדש׃,Hebrew
ויגדו לסיסרא כי עלה ברק בן אבינעם הר תבור׃,Hebrew
ויזעק סיסרא את כל רכבו תשע מאות רכב ברזל ואת כל העם אשר אתו מחרשת הגוים אל נחל קישון׃,Hebrew
ותאמר דברה אל ברק קום כי זה היום אשר נתן יהוה את סיסרא בידך הלא יהוה יצא לפניך וירד ברק מהר תבור ועשרת אלפים איש אחריו׃,Hebrew
ויהם יהוה את סיסרא ואת כל הרכב ואת כל המחנה לפי חרב לפני ברק וירד סיסרא מעל המרכבה וינס ברגליו׃,Hebrew
וברק רדף אחרי הרכב ואחרי המחנה עד חרשת הגוים ויפל כל מחנה סיסרא לפי חרב לא נשאר עד אחד׃,Hebrew
וסיסרא נס ברגליו אל אהל יעל אשת חבר הקיני כי שלום בין יבין מלך חצור ובין בית חבר הקיני׃,Hebrew
ותצא יעל לקראת סיסרא ותאמר אליו סורה אדני סורה אלי אל תירא ויסר אליה האהלה ותכסהו בשמיכה׃,Hebrew
ויאמר אליה השקיני נא מעט מים כי צמאתי ותפתח את נאוד החלב ותשקהו ותכסהו׃,Hebrew
ויאמר אליה עמד פתח האהל והיה אם איש יבוא ושאלך ואמר היש פה איש ואמרת אין׃,Hebrew
ותקח יעל אשת חבר את יתד האהל ותשם את המקבת בידה ותבוא אליו בלאט ותתקע את היתד ברקתו ותצנח בארץ והוא נרדם ויעף וימת׃,Hebrew
והנה ברק רדף את סיסרא ותצא יעל לקראתו ותאמר לו לך ואראך את האיש אשר אתה מבקש ויבא אליה והנה סיסרא נפל מת והיתד ברקתו׃,Hebrew
ויכנע אלהים ביום ההוא את יבין מלך כנען לפני בני ישראל׃,Hebrew
ותלך יד בני ישראל הלוך וקשה על יבין מלך כנען עד אשר הכריתו את יבין מלך כנען׃,Hebrew
ותשר דבורה וברק בן אבינעם ביום ההוא לאמר׃,Hebrew
בפרע פרעות בישראל בהתנדב עם ברכו יהוה׃,Hebrew
שמעו מלכים האזינו רזנים אנכי ליהוה אנכי אשירה אזמר ליהוה אלהי ישראל׃,Hebrew
יהוה בצאתך משעיר בצעדך משדה אדום ארץ רעשה גם שמים נטפו גם עבים נטפו מים׃,Hebrew
הרים נזלו מפני יהוה זה סיני מפני יהוה אלהי ישראל׃,Hebrew
בימי שמגר בן ענת בימי יעל חדלו ארחות והלכי נתיבות ילכו ארחות עקלקלות׃,Hebrew
חדלו פרזון בישראל חדלו עד שקמתי דבורה שקמתי אם בישראל׃,Hebrew
יבחר אלהים חדשים אז לחם שערים מגן אם יראה ורמח בארבעים אלף בישראל׃,Hebrew
לבי לחוקקי ישראל המתנדבים בעם ברכו יהוה׃,Hebrew
רכבי אתנות צחרות ישבי על מדין והלכי על דרך שיחו׃,Hebrew
מקול מחצצים בין משאבים שם יתנו צדקות יהוה צדקת פרזנו בישראל אז ירדו לשערים עם יהוה׃,Hebrew
עורי עורי דבורה עורי עורי דברי שיר קום ברק ושבה שביך בן אבינעם׃,Hebrew
אז ירד שריד לאדירים עם יהוה ירד לי בגבורים׃,Hebrew
מני אפרים שרשם בעמלק אחריך בנימין בעממיך מני מכיר ירדו מחקקים ומזבולן משכים בשבט ספר׃,Hebrew
ושרי ביששכר עם דברה ויששכר כן ברק בעמק שלח ברגליו בפלגות ראובן גדלים חקקי לב׃,Hebrew
למה ישבת בין המשפתים לשמע שרקות עדרים לפלגות ראובן גדולים חקרי לב׃,Hebrew
גלעד בעבר הירדן שכן ודן למה יגור אניות אשר ישב לחוף ימים ועל מפרציו ישכון׃,Hebrew
זבלון עם חרף נפשו למות ונפתלי על מרומי שדה׃,Hebrew
באו מלכים נלחמו אז נלחמו מלכי כנען בתענך על מי מגדו בצע כסף לא לקחו׃,Hebrew
מן שמים נלחמו הכוכבים ממסלותם נלחמו עם סיסרא׃,Hebrew
נחל קישון גרפם נחל קדומים נחל קישון תדרכי נפשי עז׃,Hebrew
אז הלמו עקבי סוס מדהרות דהרות אביריו׃,Hebrew
אורו מרוז אמר מלאך יהוה ארו ארור ישביה כי לא באו לעזרת יהוה לעזרת יהוה בגבורים׃,Hebrew
תברך מנשים יעל אשת חבר הקיני מנשים באהל תברך׃,Hebrew
מים שאל חלב נתנה בספל אדירים הקריבה חמאה׃,Hebrew
ידה ליתד תשלחנה וימינה להלמות עמלים והלמה סיסרא מחקה ראשו ומחצה וחלפה רקתו׃,Hebrew
בין רגליה כרע נפל שכב בין רגליה כרע נפל באשר כרע שם נפל שדוד׃,Hebrew
בעד החלון נשקפה ותיבב אם סיסרא בעד האשנב מדוע בשש רכבו לבוא מדוע אחרו פעמי מרכבותיו׃,Hebrew
חכמות שרותיה תענינה אף היא תשיב אמריה לה׃,Hebrew
הלא ימצאו יחלקו שלל רחם רחמתים לראש גבר שלל צבעים לסיסרא שלל צבעים רקמה צבע רקמתים לצוארי שלל׃,Hebrew
כן יאבדו כל אויביך יהוה ואהביו כצאת השמש בגברתו ותשקט הארץ ארבעים שנה׃,Hebrew
ויעשו בני ישראל הרע בעיני יהוה ויתנם יהוה ביד מדין שבע שנים׃,Hebrew
ותעז יד מדין על ישראל מפני מדין עשו להם בני ישראל את המנהרות אשר בהרים ואת המערות ואת המצדות׃,Hebrew
והיה אם זרע ישראל ועלה מדין ועמלק ובני קדם ועלו עליו׃,Hebrew
ויחנו עליהם וישחיתו את יבול הארץ עד בואך עזה ולא ישאירו מחיה בישראל ושה ושור וחמור׃,Hebrew
כי הם ומקניהם יעלו ואהליהם יבאו כדי ארבה לרב ולהם ולגמליהם אין מספר ויבאו בארץ לשחתה׃,Hebrew
וידל ישראל מאד מפני מדין ויזעקו בני ישראל אל יהוה׃,Hebrew
ויהי כי זעקו בני ישראל אל יהוה על אדות מדין׃,Hebrew
וישלח יהוה איש נביא אל בני ישראל ויאמר להם כה אמר יהוה אלהי ישראל אנכי העליתי אתכם ממצרים ואציא אתכם מבית עבדים׃,Hebrew
ואצל אתכם מיד מצרים ומיד כל לחציכם ואגרש אותם מפניכם ואתנה לכם את ארצם׃,Hebrew
ואמרה לכם אני יהוה אלהיכם לא תיראו את אלהי האמרי אשר אתם יושבים בארצם ולא שמעתם בקולי׃,Hebrew
ויבא מלאך יהוה וישב תחת האלה אשר בעפרה אשר ליואש אבי העזרי וגדעון בנו חבט חטים בגת להניס מפני מדין׃,Hebrew
וירא אליו מלאך יהוה ויאמר אליו יהוה עמך גבור החיל׃,Hebrew
ויאמר אליו גדעון בי אדני ויש יהוה עמנו ולמה מצאתנו כל זאת ואיה כל נפלאתיו אשר ספרו לנו אבותינו לאמר הלא ממצרים העלנו יהוה ועתה נטשנו יהוה ויתננו בכף מדין׃,Hebrew
ויפן אליו יהוה ויאמר לך בכחך זה והושעת את ישראל מכף מדין הלא שלחתיך׃,Hebrew
ויאמר אליו בי אדני במה אושיע את ישראל הנה אלפי הדל במנשה ואנכי הצעיר בבית אבי׃,Hebrew
ויאמר אליו יהוה כי אהיה עמך והכית את מדין כאיש אחד׃,Hebrew
ויאמר אליו אם נא מצאתי חן בעיניך ועשית לי אות שאתה מדבר עמי׃,Hebrew
אל נא תמש מזה עד באי אליך והצאתי את מנחתי והנחתי לפניך ויאמר אנכי אשב עד שובך׃,Hebrew
וגדעון בא ויעש גדי עזים ואיפת קמח מצות הבשר שם בסל והמרק שם בפרור ויוצא אליו אל תחת האלה ויגש׃,Hebrew
ויאמר אליו מלאך האלהים קח את הבשר ואת המצות והנח אל הסלע הלז ואת המרק שפוך ויעש כן׃,Hebrew
וישלח מלאך יהוה את קצה המשענת אשר בידו ויגע בבשר ובמצות ותעל האש מן הצור ותאכל את הבשר ואת המצות ומלאך יהוה הלך מעיניו׃,Hebrew
וירא גדעון כי מלאך יהוה הוא ויאמר גדעון אהה אדני יהוה כי על כן ראיתי מלאך יהוה פנים אל פנים׃,Hebrew
ויאמר לו יהוה שלום לך אל תירא לא תמות׃,Hebrew
ויבן שם גדעון מזבח ליהוה ויקרא לו יהוה שלום עד היום הזה עודנו בעפרת אבי העזרי׃,Hebrew
ויהי בלילה ההוא ויאמר לו יהוה קח את פר השור אשר לאביך ופר השני שבע שנים והרסת את מזבח הבעל אשר לאביך ואת האשרה אשר עליו תכרת׃,Hebrew
ובנית מזבח ליהוה אלהיך על ראש המעוז הזה במערכה ולקחת את הפר השני והעלית עולה בעצי האשרה אשר תכרת׃,Hebrew
ויקח גדעון עשרה אנשים מעבדיו ויעש כאשר דבר אליו יהוה ויהי כאשר ירא את בית אביו ואת אנשי העיר מעשות יומם ויעש לילה׃,Hebrew
וישכימו אנשי העיר בבקר והנה נתץ מזבח הבעל והאשרה אשר עליו כרתה ואת הפר השני העלה על המזבח הבנוי׃,Hebrew
ויאמרו איש אל רעהו מי עשה הדבר הזה וידרשו ויבקשו ויאמרו גדעון בן יואש עשה הדבר הזה׃,Hebrew
ויאמרו אנשי העיר אל יואש הוצא את בנך וימת כי נתץ את מזבח הבעל וכי כרת האשרה אשר עליו׃,Hebrew
ויאמר יואש לכל אשר עמדו עליו האתם תריבון לבעל אם אתם תושיעון אותו אשר יריב לו יומת עד הבקר אם אלהים הוא ירב לו כי נתץ את מזבחו׃,Hebrew
ויקרא לו ביום ההוא ירבעל לאמר ירב בו הבעל כי נתץ את מזבחו׃,Hebrew
וכל מדין ועמלק ובני קדם נאספו יחדו ויעברו ויחנו בעמק יזרעאל׃,Hebrew
ורוח יהוה לבשה את גדעון ויתקע בשופר ויזעק אביעזר אחריו׃,Hebrew
ומלאכים שלח בכל מנשה ויזעק גם הוא אחריו ומלאכים שלח באשר ובזבלון ובנפתלי ויעלו לקראתם׃,Hebrew
ויאמר גדעון אל האלהים אם ישך מושיע בידי את ישראל כאשר דברת׃,Hebrew
הנה אנכי מציג את גזת הצמר בגרן אם טל יהיה על הגזה לבדה ועל כל הארץ חרב וידעתי כי תושיע בידי את ישראל כאשר דברת׃,Hebrew
ויהי כן וישכם ממחרת ויזר את הגזה וימץ טל מן הגזה מלוא הספל מים׃,Hebrew
ויאמר גדעון אל האלהים אל יחר אפך בי ואדברה אך הפעם אנסה נא רק הפעם בגזה יהי נא חרב אל הגזה לבדה ועל כל הארץ יהיה טל׃,Hebrew
ויעש אלהים כן בלילה ההוא ויהי חרב אל הגזה לבדה ועל כל הארץ היה טל׃,Hebrew
וישכם ירבעל הוא גדעון וכל העם אשר אתו ויחנו על עין חרד ומחנה מדין היה לו מצפון מגבעת המורה בעמק׃,Hebrew
ויאמר יהוה אל גדעון רב העם אשר אתך מתתי את מדין בידם פן יתפאר עלי ישראל לאמר ידי הושיעה לי׃,Hebrew
ועתה קרא נא באזני העם לאמר מי ירא וחרד ישב ויצפר מהר הגלעד וישב מן העם עשרים ושנים אלף ועשרת אלפים נשארו׃,Hebrew
ויאמר יהוה אל גדעון עוד העם רב הורד אותם אל המים ואצרפנו לך שם והיה אשר אמר אליך זה ילך אתך הוא ילך אתך וכל אשר אמר אליך זה לא ילך עמך הוא לא ילך׃,Hebrew
ויורד את העם אל המים ויאמר יהוה אל גדעון כל אשר ילק בלשונו מן המים כאשר ילק הכלב תציג אותו לבד וכל אשר יכרע על ברכיו לשתות׃,Hebrew
ויהי מספר המלקקים בידם אל פיהם שלש מאות איש וכל יתר העם כרעו על ברכיהם לשתות מים׃,Hebrew
ויאמר יהוה אל גדעון בשלש מאות האיש המלקקים אושיע אתכם ונתתי את מדין בידך וכל העם ילכו איש למקמו׃,Hebrew
ויקחו את צדה העם בידם ואת שופרתיהם ואת כל איש ישראל שלח איש לאהליו ובשלש מאות האיש החזיק ומחנה מדין היה לו מתחת בעמק׃,Hebrew
ויהי בלילה ההוא ויאמר אליו יהוה קום רד במחנה כי נתתיו בידך׃,Hebrew
ואם ירא אתה לרדת רד אתה ופרה נערך אל המחנה׃,Hebrew
ושמעת מה ידברו ואחר תחזקנה ידיך וירדת במחנה וירד הוא ופרה נערו אל קצה החמשים אשר במחנה׃,Hebrew
ומדין ועמלק וכל בני קדם נפלים בעמק כארבה לרב ולגמליהם אין מספר כחול שעל שפת הים לרב׃,Hebrew
ויבא גדעון והנה איש מספר לרעהו חלום ויאמר הנה חלום חלמתי והנה צלול לחם שערים מתהפך במחנה מדין ויבא עד האהל ויכהו ויפל ויהפכהו למעלה ונפל האהל׃,Hebrew
ויען רעהו ויאמר אין זאת בלתי אם חרב גדעון בן יואש איש ישראל נתן האלהים בידו את מדין ואת כל המחנה׃,Hebrew
ויהי כשמע גדעון את מספר החלום ואת שברו וישתחו וישב אל מחנה ישראל ויאמר קומו כי נתן יהוה בידכם את מחנה מדין׃,Hebrew
ויחץ את שלש מאות האיש שלשה ראשים ויתן שופרות ביד כלם וכדים רקים ולפדים בתוך הכדים׃,Hebrew
ויאמר אליהם ממני תראו וכן תעשו והנה אנכי בא בקצה המחנה והיה כאשר אעשה כן תעשון׃,Hebrew
ותקעתי בשופר אנכי וכל אשר אתי ותקעתם בשופרות גם אתם סביבות כל המחנה ואמרתם ליהוה ולגדעון׃,Hebrew
ויבא גדעון ומאה איש אשר אתו בקצה המחנה ראש האשמרת התיכונה אך הקם הקימו את השמרים ויתקעו בשופרות ונפוץ הכדים אשר בידם׃,Hebrew
ויתקעו שלשת הראשים בשופרות וישברו הכדים ויחזיקו ביד שמאולם בלפדים וביד ימינם השופרות לתקוע ויקראו חרב ליהוה ולגדעון׃,Hebrew
ויעמדו איש תחתיו סביב למחנה וירץ כל המחנה ויריעו ויניסו׃,Hebrew
ויתקעו שלש מאות השופרות וישם יהוה את חרב איש ברעהו ובכל המחנה וינס המחנה עד בית השטה צררתה עד שפת אבל מחולה על טבת׃,Hebrew
ויצעק איש ישראל מנפתלי ומן אשר ומן כל מנשה וירדפו אחרי מדין׃,Hebrew
ומלאכים שלח גדעון בכל הר אפרים לאמר רדו לקראת מדין ולכדו להם את המים עד בית ברה ואת הירדן ויצעק כל איש אפרים וילכדו את המים עד בית ברה ואת הירדן׃,Hebrew
וילכדו שני שרי מדין את ערב ואת זאב ויהרגו את עורב בצור עורב ואת זאב הרגו ביקב זאב וירדפו אל מדין וראש ערב וזאב הביאו אל גדעון מעבר לירדן׃,Hebrew
ויאמרו אליו איש אפרים מה הדבר הזה עשית לנו לבלתי קראות לנו כי הלכת להלחם במדין ויריבון אתו בחזקה׃,Hebrew
ויאמר אליהם מה עשיתי עתה ככם הלוא טוב עללות אפרים מבציר אביעזר׃,Hebrew
בידכם נתן אלהים את שרי מדין את ערב ואת זאב ומה יכלתי עשות ככם אז רפתה רוחם מעליו בדברו הדבר הזה׃,Hebrew
ויבא גדעון הירדנה עבר הוא ושלש מאות האיש אשר אתו עיפים ורדפים׃,Hebrew
ויאמר לאנשי סכות תנו נא ככרות לחם לעם אשר ברגלי כי עיפים הם ואנכי רדף אחרי זבח וצלמנע מלכי מדין׃,Hebrew
ויאמר שרי סכות הכף זבח וצלמנע עתה בידך כי נתן לצבאך לחם׃,Hebrew
ויאמר גדעון לכן בתת יהוה את זבח ואת צלמנע בידי ודשתי את בשרכם את קוצי המדבר ואת הברקנים׃,Hebrew
ויעל משם פנואל וידבר אליהם כזאת ויענו אותו אנשי פנואל כאשר ענו אנשי סכות׃,Hebrew
ויאמר גם לאנשי פנואל לאמר בשובי בשלום אתץ את המגדל הזה׃,Hebrew
וזבח וצלמנע בקרקר ומחניהם עמם כחמשת עשר אלף כל הנותרים מכל מחנה בני קדם והנפלים מאה ועשרים אלף איש שלף חרב׃,Hebrew
ויעל גדעון דרך השכוני באהלים מקדם לנבח ויגבהה ויך את המחנה והמחנה היה בטח׃,Hebrew
וינוסו זבח וצלמנע וירדף אחריהם וילכד את שני מלכי מדין את זבח ואת צלמנע וכל המחנה החריד׃,Hebrew
וישב גדעון בן יואש מן המלחמה מלמעלה החרס׃,Hebrew
וילכד נער מאנשי סכות וישאלהו ויכתב אליו את שרי סכות ואת זקניה שבעים ושבעה איש׃,Hebrew
ויבא אל אנשי סכות ויאמר הנה זבח וצלמנע אשר חרפתם אותי לאמר הכף זבח וצלמנע עתה בידך כי נתן לאנשיך היעפים לחם׃,Hebrew
ויקח את זקני העיר ואת קוצי המדבר ואת הברקנים וידע בהם את אנשי סכות׃,Hebrew
ואת מגדל פנואל נתץ ויהרג את אנשי העיר׃,Hebrew
ויאמר אל זבח ואל צלמנע איפה האנשים אשר הרגתם בתבור ויאמרו כמוך כמוהם אחד כתאר בני המלך׃,Hebrew
ויאמר אחי בני אמי הם חי יהוה לו החיתם אותם לא הרגתי אתכם׃,Hebrew
ויאמר ליתר בכורו קום הרג אותם ולא שלף הנער חרבו כי ירא כי עודנו נער׃,Hebrew
ויאמר זבח וצלמנע קום אתה ופגע בנו כי כאיש גבורתו ויקם גדעון ויהרג את זבח ואת צלמנע ויקח את השהרנים אשר בצוארי גמליהם׃,Hebrew
ויאמרו איש ישראל אל גדעון משל בנו גם אתה גם בנך גם בן בנך כי הושעתנו מיד מדין׃,Hebrew
ויאמר אלהם גדעון לא אמשל אני בכם ולא ימשל בני בכם יהוה ימשל בכם׃,Hebrew
ויאמר אלהם גדעון אשאלה מכם שאלה ותנו לי איש נזם שללו כי נזמי זהב להם כי ישמעאלים הם׃,Hebrew
ויאמרו נתון נתן ויפרשו את השמלה וישליכו שמה איש נזם שללו׃,Hebrew
ויהי משקל נזמי הזהב אשר שאל אלף ושבע מאות זהב לבד מן השהרנים והנטפות ובגדי הארגמן שעל מלכי מדין ולבד מן הענקות אשר בצוארי גמליהם׃,Hebrew
ויעש אותו גדעון לאפוד ויצג אותו בעירו בעפרה ויזנו כל ישראל אחריו שם ויהי לגדעון ולביתו למוקש׃,Hebrew
ויכנע מדין לפני בני ישראל ולא יספו לשאת ראשם ותשקט הארץ ארבעים שנה בימי גדעון׃,Hebrew
וילך ירבעל בן יואש וישב בביתו׃,Hebrew
ולגדעון היו שבעים בנים יצאי ירכו כי נשים רבות היו לו׃,Hebrew
ופילגשו אשר בשכם ילדה לו גם היא בן וישם את שמו אבימלך׃,Hebrew
וימת גדעון בן יואש בשיבה טובה ויקבר בקבר יואש אביו בעפרה אבי העזרי׃,Hebrew
ויהי כאשר מת גדעון וישובו בני ישראל ויזנו אחרי הבעלים וישימו להם בעל ברית לאלהים׃,Hebrew
ולא זכרו בני ישראל את יהוה אלהיהם המציל אותם מיד כל איביהם מסביב׃,Hebrew
ולא עשו חסד עם בית ירבעל גדעון ככל הטובה אשר עשה עם ישראל׃,Hebrew
וילך אבימלך בן ירבעל שכמה אל אחי אמו וידבר אליהם ואל כל משפחת בית אבי אמו לאמר׃,Hebrew
דברו נא באזני כל בעלי שכם מה טוב לכם המשל בכם שבעים איש כל בני ירבעל אם משל בכם איש אחד וזכרתם כי עצמכם ובשרכם אני׃,Hebrew
וידברו אחי אמו עליו באזני כל בעלי שכם את כל הדברים האלה ויט לבם אחרי אבימלך כי אמרו אחינו הוא׃,Hebrew
ויתנו לו שבעים כסף מבית בעל ברית וישכר בהם אבימלך אנשים ריקים ופחזים וילכו אחריו׃,Hebrew
ויבא בית אביו עפרתה ויהרג את אחיו בני ירבעל שבעים איש על אבן אחת ויותר יותם בן ירבעל הקטן כי נחבא׃,Hebrew
ויאספו כל בעלי שכם וכל בית מלוא וילכו וימליכו את אבימלך למלך עם אלון מצב אשר בשכם׃,Hebrew
ויגדו ליותם וילך ויעמד בראש הר גרזים וישא קולו ויקרא ויאמר להם שמעו אלי בעלי שכם וישמע אליכם אלהים׃,Hebrew
הלוך הלכו העצים למשח עליהם מלך ויאמרו לזית מלוכה עלינו׃,Hebrew
ויאמר להם הזית החדלתי את דשני אשר בי יכבדו אלהים ואנשים והלכתי לנוע על העצים׃,Hebrew
ויאמרו העצים לתאנה לכי את מלכי עלינו׃,Hebrew
ותאמר להם התאנה החדלתי את מתקי ואת תנובתי הטובה והלכתי לנוע על העצים׃,Hebrew
ויאמרו העצים לגפן לכי את מלוכי עלינו׃,Hebrew
ותאמר להם הגפן החדלתי את תירושי המשמח אלהים ואנשים והלכתי לנוע על העצים׃,Hebrew
ויאמרו כל העצים אל האטד לך אתה מלך עלינו׃,Hebrew
ויאמר האטד אל העצים אם באמת אתם משחים אתי למלך עליכם באו חסו בצלי ואם אין תצא אש מן האטד ותאכל את ארזי הלבנון׃,Hebrew
ועתה אם באמת ובתמים עשיתם ותמליכו את אבימלך ואם טובה עשיתם עם ירבעל ועם ביתו ואם כגמול ידיו עשיתם לו׃,Hebrew
אשר נלחם אבי עליכם וישלך את נפשו מנגד ויצל אתכם מיד מדין׃,Hebrew
ואתם קמתם על בית אבי היום ותהרגו את בניו שבעים איש על אבן אחת ותמליכו את אבימלך בן אמתו על בעלי שכם כי אחיכם הוא׃,Hebrew
ואם באמת ובתמים עשיתם עם ירבעל ועם ביתו היום הזה שמחו באבימלך וישמח גם הוא בכם׃,Hebrew
ואם אין תצא אש מאבימלך ותאכל את בעלי שכם ואת בית מלוא ותצא אש מבעלי שכם ומבית מלוא ותאכל את אבימלך׃,Hebrew
וינס יותם ויברח וילך בארה וישב שם מפני אבימלך אחיו׃,Hebrew
וישר אבימלך על ישראל שלש שנים׃,Hebrew
וישלח אלהים רוח רעה בין אבימלך ובין בעלי שכם ויבגדו בעלי שכם באבימלך׃,Hebrew
לבוא חמס שבעים בני ירבעל ודמם לשום על אבימלך אחיהם אשר הרג אותם ועל בעלי שכם אשר חזקו את ידיו להרג את אחיו׃,Hebrew
וישימו לו בעלי שכם מארבים על ראשי ההרים ויגזלו את כל אשר יעבר עליהם בדרך ויגד לאבימלך׃,Hebrew
ויבא געל בן עבד ואחיו ויעברו בשכם ויבטחו בו בעלי שכם׃,Hebrew
ויצאו השדה ויבצרו את כרמיהם וידרכו ויעשו הלולים ויבאו בית אלהיהם ויאכלו וישתו ויקללו את אבימלך׃,Hebrew
ויאמר געל בן עבד מי אבימלך ומי שכם כי נעבדנו הלא בן ירבעל וזבל פקידו עבדו את אנשי חמור אבי שכם ומדוע נעבדנו אנחנו׃,Hebrew
ומי יתן את העם הזה בידי ואסירה את אבימלך ויאמר לאבימלך רבה צבאך וצאה׃,Hebrew
וישמע זבל שר העיר את דברי געל בן עבד ויחר אפו׃,Hebrew
וישלח מלאכים אל אבימלך בתרמה לאמר הנה געל בן עבד ואחיו באים שכמה והנם צרים את העיר עליך׃,Hebrew
ועתה קום לילה אתה והעם אשר אתך וארב בשדה׃,Hebrew
והיה בבקר כזרח השמש תשכים ופשטת על העיר והנה הוא והעם אשר אתו יצאים אליך ועשית לו כאשר תמצא ידך׃,Hebrew
ויקם אבימלך וכל העם אשר עמו לילה ויארבו על שכם ארבעה ראשים׃,Hebrew
ויצא געל בן עבד ויעמד פתח שער העיר ויקם אבימלך והעם אשר אתו מן המארב׃,Hebrew
וירא געל את העם ויאמר אל זבל הנה עם יורד מראשי ההרים ויאמר אליו זבל את צל ההרים אתה ראה כאנשים׃,Hebrew
ויסף עוד געל לדבר ויאמר הנה עם יורדים מעם טבור הארץ וראש אחד בא מדרך אלון מעוננים׃,Hebrew
ויאמר אליו זבל איה אפוא פיך אשר תאמר מי אבימלך כי נעבדנו הלא זה העם אשר מאסתה בו צא נא עתה והלחם בו׃,Hebrew
ויצא געל לפני בעלי שכם וילחם באבימלך׃,Hebrew
וירדפהו אבימלך וינס מפניו ויפלו חללים רבים עד פתח השער׃,Hebrew
וישב אבימלך בארומה ויגרש זבל את געל ואת אחיו משבת בשכם׃,Hebrew
ויהי ממחרת ויצא העם השדה ויגדו לאבימלך׃,Hebrew
ויקח את העם ויחצם לשלשה ראשים ויארב בשדה וירא והנה העם יצא מן העיר ויקם עליהם ויכם׃,Hebrew
ואבימלך והראשים אשר עמו פשטו ויעמדו פתח שער העיר ושני הראשים פשטו על כל אשר בשדה ויכום׃,Hebrew
ואבימלך נלחם בעיר כל היום ההוא וילכד את העיר ואת העם אשר בה הרג ויתץ את העיר ויזרעה מלח׃,Hebrew
וישמעו כל בעלי מגדל שכם ויבאו אל צריח בית אל ברית׃,Hebrew
ויגד לאבימלך כי התקבצו כל בעלי מגדל שכם׃,Hebrew
ויעל אבימלך הר צלמון הוא וכל העם אשר אתו ויקח אבימלך את הקרדמות בידו ויכרת שוכת עצים וישאה וישם על שכמו ויאמר אל העם אשר עמו מה ראיתם עשיתי מהרו עשו כמוני׃,Hebrew
ויכרתו גם כל העם איש שוכה וילכו אחרי אבימלך וישימו על הצריח ויציתו עליהם את הצריח באש וימתו גם כל אנשי מגדל שכם כאלף איש ואשה׃,Hebrew
וילך אבימלך אל תבץ ויחן בתבץ וילכדה׃,Hebrew
ומגדל עז היה בתוך העיר וינסו שמה כל האנשים והנשים וכל בעלי העיר ויסגרו בעדם ויעלו על גג המגדל׃,Hebrew
ויבא אבימלך עד המגדל וילחם בו ויגש עד פתח המגדל לשרפו באש׃,Hebrew
ותשלך אשה אחת פלח רכב על ראש אבימלך ותרץ את גלגלתו׃,Hebrew
ויקרא מהרה אל הנער נשא כליו ויאמר לו שלף חרבך ומותתני פן יאמרו לי אשה הרגתהו וידקרהו נערו וימת׃,Hebrew
ויראו איש ישראל כי מת אבימלך וילכו איש למקמו׃,Hebrew
וישב אלהים את רעת אבימלך אשר עשה לאביו להרג את שבעים אחיו׃,Hebrew
ואת כל רעת אנשי שכם השיב אלהים בראשם ותבא אליהם קללת יותם בן ירבעל׃,Hebrew
ויקם אחרי אבימלך להושיע את ישראל תולע בן פואה בן דודו איש יששכר והוא ישב בשמיר בהר אפרים׃,Hebrew
וישפט את ישראל עשרים ושלש שנה וימת ויקבר בשמיר׃,Hebrew
ויקם אחריו יאיר הגלעדי וישפט את ישראל עשרים ושתים שנה׃,Hebrew
ויהי לו שלשים בנים רכבים על שלשים עירים ושלשים עירים להם להם יקראו חות יאיר עד היום הזה אשר בארץ הגלעד׃,Hebrew
וימת יאיר ויקבר בקמון׃,Hebrew
ויספו בני ישראל לעשות הרע בעיני יהוה ויעבדו את הבעלים ואת העשתרות ואת אלהי ארם ואת אלהי צידון ואת אלהי מואב ואת אלהי בני עמון ואת אלהי פלשתים ויעזבו את יהוה ולא עבדוהו׃,Hebrew
ויחר אף יהוה בישראל וימכרם ביד פלשתים וביד בני עמון׃,Hebrew
וירעצו וירצצו את בני ישראל בשנה ההיא שמנה עשרה שנה את כל בני ישראל אשר בעבר הירדן בארץ האמרי אשר בגלעד׃,Hebrew
ויעברו בני עמון את הירדן להלחם גם ביהודה ובבנימין ובבית אפרים ותצר לישראל מאד׃,Hebrew
ויזעקו בני ישראל אל יהוה לאמר חטאנו לך וכי עזבנו את אלהינו ונעבד את הבעלים׃,Hebrew
ויאמר יהוה אל בני ישראל הלא ממצרים ומן האמרי ומן בני עמון ומן פלשתים׃,Hebrew
וצידונים ועמלק ומעון לחצו אתכם ותצעקו אלי ואושיעה אתכם מידם׃,Hebrew
ואתם עזבתם אותי ותעבדו אלהים אחרים לכן לא אוסיף להושיע אתכם׃,Hebrew
לכו וזעקו אל האלהים אשר בחרתם בם המה יושיעו לכם בעת צרתכם׃,Hebrew
ויאמרו בני ישראל אל יהוה חטאנו עשה אתה לנו ככל הטוב בעיניך אך הצילנו נא היום הזה׃,Hebrew
ויסירו את אלהי הנכר מקרבם ויעבדו את יהוה ותקצר נפשו בעמל ישראל׃,Hebrew
ויצעקו בני עמון ויחנו בגלעד ויאספו בני ישראל ויחנו במצפה׃,Hebrew
ויאמרו העם שרי גלעד איש אל רעהו מי האיש אשר יחל להלחם בבני עמון יהיה לראש לכל ישבי גלעד׃,Hebrew
ויפתח הגלעדי היה גבור חיל והוא בן אשה זונה ויולד גלעד את יפתח׃,Hebrew
ותלד אשת גלעד לו בנים ויגדלו בני האשה ויגרשו את יפתח ויאמרו לו לא תנחל בבית אבינו כי בן אשה אחרת אתה׃,Hebrew
ויברח יפתח מפני אחיו וישב בארץ טוב ויתלקטו אל יפתח אנשים ריקים ויצאו עמו׃,Hebrew
ויהי מימים וילחמו בני עמון עם ישראל׃,Hebrew
ויהי כאשר נלחמו בני עמון עם ישראל וילכו זקני גלעד לקחת את יפתח מארץ טוב׃,Hebrew
ויאמרו ליפתח לכה והייתה לנו לקצין ונלחמה בבני עמון׃,Hebrew
ויאמר יפתח לזקני גלעד הלא אתם שנאתם אותי ותגרשוני מבית אבי ומדוע באתם אלי עתה כאשר צר לכם׃,Hebrew
ויאמרו זקני גלעד אל יפתח לכן עתה שבנו אליך והלכת עמנו ונלחמת בבני עמון והיית לנו לראש לכל ישבי גלעד׃,Hebrew
ויאמר יפתח אל זקני גלעד אם משיבים אתם אותי להלחם בבני עמון ונתן יהוה אותם לפני אנכי אהיה לכם לראש׃,Hebrew
ויאמרו זקני גלעד אל יפתח יהוה יהיה שמע בינותינו אם לא כדברך כן נעשה׃,Hebrew
וילך יפתח עם זקני גלעד וישימו העם אותו עליהם לראש ולקצין וידבר יפתח את כל דבריו לפני יהוה במצפה׃,Hebrew
וישלח יפתח מלאכים אל מלך בני עמון לאמר מה לי ולך כי באת אלי להלחם בארצי׃,Hebrew
ויאמר מלך בני עמון אל מלאכי יפתח כי לקח ישראל את ארצי בעלותו ממצרים מארנון ועד היבק ועד הירדן ועתה השיבה אתהן בשלום׃,Hebrew
ויוסף עוד יפתח וישלח מלאכים אל מלך בני עמון׃,Hebrew
ויאמר לו כה אמר יפתח לא לקח ישראל את ארץ מואב ואת ארץ בני עמון׃,Hebrew
כי בעלותם ממצרים וילך ישראל במדבר עד ים סוף ויבא קדשה׃,Hebrew
וישלח ישראל מלאכים אל מלך אדום לאמר אעברה נא בארצך ולא שמע מלך אדום וגם אל מלך מואב שלח ולא אבה וישב ישראל בקדש׃,Hebrew
וילך במדבר ויסב את ארץ אדום ואת ארץ מואב ויבא ממזרח שמש לארץ מואב ויחנון בעבר ארנון ולא באו בגבול מואב כי ארנון גבול מואב׃,Hebrew
וישלח ישראל מלאכים אל סיחון מלך האמרי מלך חשבון ויאמר לו ישראל נעברה נא בארצך עד מקומי׃,Hebrew
ולא האמין סיחון את ישראל עבר בגבלו ויאסף סיחון את כל עמו ויחנו ביהצה וילחם עם ישראל׃,Hebrew
ויתן יהוה אלהי ישראל את סיחון ואת כל עמו ביד ישראל ויכום ויירש ישראל את כל ארץ האמרי יושב הארץ ההיא׃,Hebrew
ויירשו את כל גבול האמרי מארנון ועד היבק ומן המדבר ועד הירדן׃,Hebrew
ועתה יהוה אלהי ישראל הוריש את האמרי מפני עמו ישראל ואתה תירשנו׃,Hebrew
הלא את אשר יורישך כמוש אלהיך אותו תירש ואת כל אשר הוריש יהוה אלהינו מפנינו אותו נירש׃,Hebrew
ועתה הטוב טוב אתה מבלק בן צפור מלך מואב הרוב רב עם ישראל אם נלחם נלחם בם׃,Hebrew
בשבת ישראל בחשבון ובבנותיה ובערעור ובבנותיה ובכל הערים אשר על ידי ארנון שלש מאות שנה ומדוע לא הצלתם בעת ההיא׃,Hebrew
ואנכי לא חטאתי לך ואתה עשה אתי רעה להלחם בי ישפט יהוה השפט היום בין בני ישראל ובין בני עמון׃,Hebrew
ולא שמע מלך בני עמון אל דברי יפתח אשר שלח אליו׃,Hebrew
ותהי על יפתח רוח יהוה ויעבר את הגלעד ואת מנשה ויעבר את מצפה גלעד וממצפה גלעד עבר בני עמון׃,Hebrew
וידר יפתח נדר ליהוה ויאמר אם נתון תתן את בני עמון בידי׃,Hebrew
והיה היוצא אשר יצא מדלתי ביתי לקראתי בשובי בשלום מבני עמון והיה ליהוה והעליתהו עולה׃,Hebrew
ויעבר יפתח אל בני עמון להלחם בם ויתנם יהוה בידו׃,Hebrew
ויכם מערוער ועד בואך מנית עשרים עיר ועד אבל כרמים מכה גדולה מאד ויכנעו בני עמון מפני בני ישראל׃,Hebrew
ויבא יפתח המצפה אל ביתו והנה בתו יצאת לקראתו בתפים ובמחלות ורק היא יחידה אין לו ממנו בן או בת׃,Hebrew
ויהי כראותו אותה ויקרע את בגדיו ויאמר אהה בתי הכרע הכרעתני ואת היית בעכרי ואנכי פציתי פי אל יהוה ולא אוכל לשוב׃,Hebrew
ותאמר אליו אבי פציתה את פיך אל יהוה עשה לי כאשר יצא מפיך אחרי אשר עשה לך יהוה נקמות מאיביך מבני עמון׃,Hebrew
ותאמר אל אביה יעשה לי הדבר הזה הרפה ממני שנים חדשים ואלכה וירדתי על ההרים ואבכה על בתולי אנכי ורעיתי׃,Hebrew
ויאמר לכי וישלח אותה שני חדשים ותלך היא ורעותיה ותבך על בתוליה על ההרים׃,Hebrew
ויהי מקץ שנים חדשים ותשב אל אביה ויעש לה את נדרו אשר נדר והיא לא ידעה איש ותהי חק בישראל׃,Hebrew
מימים ימימה תלכנה בנות ישראל לתנות לבת יפתח הגלעדי ארבעת ימים בשנה׃,Hebrew
ויצעק איש אפרים ויעבר צפונה ויאמרו ליפתח מדוע עברת להלחם בבני עמון ולנו לא קראת ללכת עמך ביתך נשרף עליך באש׃,Hebrew
ויאמר יפתח אליהם איש ריב הייתי אני ועמי ובני עמון מאד ואזעק אתכם ולא הושעתם אותי מידם׃,Hebrew
ואראה כי אינך מושיע ואשימה נפשי בכפי ואעברה אל בני עמון ויתנם יהוה בידי ולמה עליתם אלי היום הזה להלחם בי׃,Hebrew
ויקבץ יפתח את כל אנשי גלעד וילחם את אפרים ויכו אנשי גלעד את אפרים כי אמרו פליטי אפרים אתם גלעד בתוך אפרים בתוך מנשה׃,Hebrew
וילכד גלעד את מעברות הירדן לאפרים והיה כי יאמרו פליטי אפרים אעברה ויאמרו לו אנשי גלעד האפרתי אתה ויאמר לא׃,Hebrew
ויאמרו לו אמר נא שבלת ויאמר סבלת ולא יכין לדבר כן ויאחזו אותו וישחטוהו אל מעברות הירדן ויפל בעת ההיא מאפרים ארבעים ושנים אלף׃,Hebrew
וישפט יפתח את ישראל שש שנים וימת יפתח הגלעדי ויקבר בערי גלעד׃,Hebrew
וישפט אחריו את ישראל אבצן מבית לחם׃,Hebrew
ויהי לו שלשים בנים ושלשים בנות שלח החוצה ושלשים בנות הביא לבניו מן החוץ וישפט את ישראל שבע שנים׃,Hebrew
וימת אבצן ויקבר בבית לחם׃,Hebrew
וישפט אחריו את ישראל אילון הזבולני וישפט את ישראל עשר שנים׃,Hebrew
וימת אילון הזבולני ויקבר באילון בארץ זבולן׃,Hebrew
וישפט אחריו את ישראל עבדון בן הלל הפרעתוני׃,Hebrew
ויהי לו ארבעים בנים ושלשים בני בנים רכבים על שבעים עירם וישפט את ישראל שמנה שנים׃,Hebrew
וימת עבדון בן הלל הפרעתוני ויקבר בפרעתון בארץ אפרים בהר העמלקי׃,Hebrew
ויספו בני ישראל לעשות הרע בעיני יהוה ויתנם יהוה ביד פלשתים ארבעים שנה׃,Hebrew
ויהי איש אחד מצרעה ממשפחת הדני ושמו מנוח ואשתו עקרה ולא ילדה׃,Hebrew
וירא מלאך יהוה אל האשה ויאמר אליה הנה נא את עקרה ולא ילדת והרית וילדת בן׃,Hebrew
ועתה השמרי נא ואל תשתי יין ושכר ואל תאכלי כל טמא׃,Hebrew
כי הנך הרה וילדת בן ומורה לא יעלה על ראשו כי נזיר אלהים יהיה הנער מן הבטן והוא יחל להושיע את ישראל מיד פלשתים׃,Hebrew
ותבא האשה ותאמר לאישה לאמר איש האלהים בא אלי ומראהו כמראה מלאך האלהים נורא מאד ולא שאלתיהו אי מזה הוא ואת שמו לא הגיד לי׃,Hebrew
ויאמר לי הנך הרה וילדת בן ועתה אל תשתי יין ושכר ואל תאכלי כל טמאה כי נזיר אלהים יהיה הנער מן הבטן עד יום מותו׃,Hebrew
ויעתר מנוח אל יהוה ויאמר בי אדוני איש האלהים אשר שלחת יבוא נא עוד אלינו ויורנו מה נעשה לנער היולד׃,Hebrew
וישמע האלהים בקול מנוח ויבא מלאך האלהים עוד אל האשה והיא יושבת בשדה ומנוח אישה אין עמה׃,Hebrew
ותמהר האשה ותרץ ותגד לאישה ותאמר אליו הנה נראה אלי האיש אשר בא ביום אלי׃,Hebrew
ויקם וילך מנוח אחרי אשתו ויבא אל האיש ויאמר לו האתה האיש אשר דברת אל האשה ויאמר אני׃,Hebrew
ויאמר מנוח עתה יבא דבריך מה יהיה משפט הנער ומעשהו׃,Hebrew
ויאמר מלאך יהוה אל מנוח מכל אשר אמרתי אל האשה תשמר׃,Hebrew
מכל אשר יצא מגפן היין לא תאכל ויין ושכר אל תשת וכל טמאה אל תאכל כל אשר צויתיה תשמר׃,Hebrew
ויאמר מנוח אל מלאך יהוה נעצרה נא אותך ונעשה לפניך גדי עזים׃,Hebrew
ויאמר מלאך יהוה אל מנוח אם תעצרני לא אכל בלחמך ואם תעשה עלה ליהוה תעלנה כי לא ידע מנוח כי מלאך יהוה הוא׃,Hebrew
ויאמר מנוח אל מלאך יהוה מי שמך כי יבא דבריך וכבדנוך׃,Hebrew
ויאמר לו מלאך יהוה למה זה תשאל לשמי והוא פלאי׃,Hebrew
ויקח מנוח את גדי העזים ואת המנחה ויעל על הצור ליהוה ומפלא לעשות ומנוח ואשתו ראים׃,Hebrew
ויהי בעלות הלהב מעל המזבח השמימה ויעל מלאך יהוה בלהב המזבח ומנוח ואשתו ראים ויפלו על פניהם ארצה׃,Hebrew
ולא יסף עוד מלאך יהוה להראה אל מנוח ואל אשתו אז ידע מנוח כי מלאך יהוה הוא׃,Hebrew
ויאמר מנוח אל אשתו מות נמות כי אלהים ראינו׃,Hebrew
ותאמר לו אשתו לו חפץ יהוה להמיתנו לא לקח מידנו עלה ומנחה ולא הראנו את כל אלה וכעת לא השמיענו כזאת׃,Hebrew
ותלד האשה בן ותקרא את שמו שמשון ויגדל הנער ויברכהו יהוה׃,Hebrew
ותחל רוח יהוה לפעמו במחנה דן בין צרעה ובין אשתאל׃,Hebrew
וירד שמשון תמנתה וירא אשה בתמנתה מבנות פלשתים׃,Hebrew
ויעל ויגד לאביו ולאמו ויאמר אשה ראיתי בתמנתה מבנות פלשתים ועתה קחו אותה לי לאשה׃,Hebrew
ויאמר לו אביו ואמו האין בבנות אחיך ובכל עמי אשה כי אתה הולך לקחת אשה מפלשתים הערלים ויאמר שמשון אל אביו אותה קח לי כי היא ישרה בעיני׃,Hebrew
ואביו ואמו לא ידעו כי מיהוה היא כי תאנה הוא מבקש מפלשתים ובעת ההיא פלשתים משלים בישראל׃,Hebrew
וירד שמשון ואביו ואמו תמנתה ויבאו עד כרמי תמנתה והנה כפיר אריות שאג לקראתו׃,Hebrew
ותצלח עליו רוח יהוה וישסעהו כשסע הגדי ומאומה אין בידו ולא הגיד לאביו ולאמו את אשר עשה׃,Hebrew
וירד וידבר לאשה ותישר בעיני שמשון׃,Hebrew
וישב מימים לקחתה ויסר לראות את מפלת האריה והנה עדת דבורים בגוית האריה ודבש׃,Hebrew
וירדהו אל כפיו וילך הלוך ואכל וילך אל אביו ואל אמו ויתן להם ויאכלו ולא הגיד להם כי מגוית האריה רדה הדבש׃,Hebrew
וירד אביהו אל האשה ויעש שם שמשון משתה כי כן יעשו הבחורים׃,Hebrew
ויהי כראותם אותו ויקחו שלשים מרעים ויהיו אתו׃,Hebrew
ויאמר להם שמשון אחודה נא לכם חידה אם הגד תגידו אותה לי שבעת ימי המשתה ומצאתם ונתתי לכם שלשים סדינים ושלשים חלפת בגדים׃,Hebrew
ואם לא תוכלו להגיד לי ונתתם אתם לי שלשים סדינים ושלשים חליפות בגדים ויאמרו לו חודה חידתך ונשמענה׃,Hebrew
ויאמר להם מהאכל יצא מאכל ומעז יצא מתוק ולא יכלו להגיד החידה שלשת ימים׃,Hebrew
ויהי ביום השביעי ויאמרו לאשת שמשון פתי את אישך ויגד לנו את החידה פן נשרף אותך ואת בית אביך באש הלירשנו קראתם לנו הלא׃,Hebrew
ותבך אשת שמשון עליו ותאמר רק שנאתני ולא אהבתני החידה חדת לבני עמי ולי לא הגדתה ויאמר לה הנה לאבי ולאמי לא הגדתי ולך אגיד׃,Hebrew
ותבך עליו שבעת הימים אשר היה להם המשתה ויהי ביום השביעי ויגד לה כי הציקתהו ותגד החידה לבני עמה׃,Hebrew
ויאמרו לו אנשי העיר ביום השביעי בטרם יבא החרסה מה מתוק מדבש ומה עז מארי ויאמר להם לולא חרשתם בעגלתי לא מצאתם חידתי׃,Hebrew
ותצלח עליו רוח יהוה וירד אשקלון ויך מהם שלשים איש ויקח את חליצותם ויתן החליפות למגידי החידה ויחר אפו ויעל בית אביהו׃,Hebrew
ותהי אשת שמשון למרעהו אשר רעה לו׃,Hebrew
ויהי מימים בימי קציר חטים ויפקד שמשון את אשתו בגדי עזים ויאמר אבאה אל אשתי החדרה ולא נתנו אביה לבוא׃,Hebrew
ויאמר אביה אמר אמרתי כי שנא שנאתה ואתננה למרעך הלא אחתה הקטנה טובה ממנה תהי נא לך תחתיה׃,Hebrew
ויאמר להם שמשון נקיתי הפעם מפלשתים כי עשה אני עמם רעה׃,Hebrew
וילך שמשון וילכד שלש מאות שועלים ויקח לפדים ויפן זנב אל זנב וישם לפיד אחד בין שני הזנבות בתוך׃,Hebrew
ויבער אש בלפידים וישלח בקמות פלשתים ויבער מגדיש ועד קמה ועד כרם זית׃,Hebrew
ויאמרו פלשתים מי עשה זאת ויאמרו שמשון חתן התמני כי לקח את אשתו ויתנה למרעהו ויעלו פלשתים וישרפו אותה ואת אביה באש׃,Hebrew
ויאמר להם שמשון אם תעשון כזאת כי אם נקמתי בכם ואחר אחדל׃,Hebrew
ויך אותם שוק על ירך מכה גדולה וירד וישב בסעיף סלע עיטם׃,Hebrew
ויעלו פלשתים ויחנו ביהודה וינטשו בלחי׃,Hebrew
ויאמרו איש יהודה למה עליתם עלינו ויאמרו לאסור את שמשון עלינו לעשות לו כאשר עשה לנו׃,Hebrew
וירדו שלשת אלפים איש מיהודה אל סעיף סלע עיטם ויאמרו לשמשון הלא ידעת כי משלים בנו פלשתים ומה זאת עשית לנו ויאמר להם כאשר עשו לי כן עשיתי להם׃,Hebrew
ויאמרו לו לאסרך ירדנו לתתך ביד פלשתים ויאמר להם שמשון השבעו לי פן תפגעון בי אתם׃,Hebrew
ויאמרו לו לאמר לא כי אסר נאסרך ונתנוך בידם והמת לא נמיתך ויאסרהו בשנים עבתים חדשים ויעלוהו מן הסלע׃,Hebrew
הוא בא עד לחי ופלשתים הריעו לקראתו ותצלח עליו רוח יהוה ותהיינה העבתים אשר על זרועותיו כפשתים אשר בערו באש וימסו אסוריו מעל ידיו׃,Hebrew
וימצא לחי חמור טריה וישלח ידו ויקחה ויך בה אלף איש׃,Hebrew
ויאמר שמשון בלחי החמור חמור חמרתים בלחי החמור הכיתי אלף איש׃,Hebrew
ויהי ככלתו לדבר וישלך הלחי מידו ויקרא למקום ההוא רמת לחי׃,Hebrew
ויצמא מאד ויקרא אל יהוה ויאמר אתה נתת ביד עבדך את התשועה הגדלה הזאת ועתה אמות בצמא ונפלתי ביד הערלים׃,Hebrew
ויבקע אלהים את המכתש אשר בלחי ויצאו ממנו מים וישת ותשב רוחו ויחי על כן קרא שמה עין הקורא אשר בלחי עד היום הזה׃,Hebrew
וישפט את ישראל בימי פלשתים עשרים שנה׃,Hebrew
וילך שמשון עזתה וירא שם אשה זונה ויבא אליה׃,Hebrew
לעזתים לאמר בא שמשון הנה ויסבו ויארבו לו כל הלילה בשער העיר ויתחרשו כל הלילה לאמר עד אור הבקר והרגנהו׃,Hebrew
וישכב שמשון עד חצי הלילה ויקם בחצי הלילה ויאחז בדלתות שער העיר ובשתי המזוזות ויסעם עם הבריח וישם על כתפיו ויעלם אל ראש ההר אשר על פני חברון׃,Hebrew
ויהי אחרי כן ויאהב אשה בנחל שרק ושמה דלילה׃,Hebrew
ויעלו אליה סרני פלשתים ויאמרו לה פתי אותו וראי במה כחו גדול ובמה נוכל לו ואסרנהו לענתו ואנחנו נתן לך איש אלף ומאה כסף׃,Hebrew
ותאמר דלילה אל שמשון הגידה נא לי במה כחך גדול ובמה תאסר לענותך׃,Hebrew
ויאמר אליה שמשון אם יאסרני בשבעה יתרים לחים אשר לא חרבו וחליתי והייתי כאחד האדם׃,Hebrew
ויעלו לה סרני פלשתים שבעה יתרים לחים אשר לא חרבו ותאסרהו בהם׃,Hebrew
והארב ישב לה בחדר ותאמר אליו פלשתים עליך שמשון וינתק את היתרים כאשר ינתק פתיל הנערת בהריחו אש ולא נודע כחו׃,Hebrew
ותאמר דלילה אל שמשון הנה התלת בי ותדבר אלי כזבים עתה הגידה נא לי במה תאסר׃,Hebrew
ויאמר אליה אם אסור יאסרוני בעבתים חדשים אשר לא נעשה בהם מלאכה וחליתי והייתי כאחד האדם׃,Hebrew
ותקח דלילה עבתים חדשים ותאסרהו בהם ותאמר אליו פלשתים עליך שמשון והארב ישב בחדר וינתקם מעל זרעתיו כחוט׃,Hebrew
ותאמר דלילה אל שמשון עד הנה התלת בי ותדבר אלי כזבים הגידה לי במה תאסר ויאמר אליה אם תארגי את שבע מחלפות ראשי עם המסכת׃,Hebrew
ותתקע ביתד ותאמר אליו פלשתים עליך שמשון וייקץ משנתו ויסע את היתד הארג ואת המסכת׃,Hebrew
ותאמר אליו איך תאמר אהבתיך ולבך אין אתי זה שלש פעמים התלת בי ולא הגדת לי במה כחך גדול׃,Hebrew
ויהי כי הציקה לו בדבריה כל הימים ותאלצהו ותקצר נפשו למות׃,Hebrew
ויגד לה את כל לבו ויאמר לה מורה לא עלה על ראשי כי נזיר אלהים אני מבטן אמי אם גלחתי וסר ממני כחי וחליתי והייתי ככל האדם׃,Hebrew
ותרא דלילה כי הגיד לה את כל לבו ותשלח ותקרא לסרני פלשתים לאמר עלו הפעם כי הגיד לה את כל לבו ועלו אליה סרני פלשתים ויעלו הכסף בידם׃,Hebrew
ותישנהו על ברכיה ותקרא לאיש ותגלח את שבע מחלפות ראשו ותחל לענותו ויסר כחו מעליו׃,Hebrew
ותאמר פלשתים עליך שמשון ויקץ משנתו ויאמר אצא כפעם בפעם ואנער והוא לא ידע כי יהוה סר מעליו׃,Hebrew
ויאחזוהו פלשתים וינקרו את עיניו ויורידו אותו עזתה ויאסרוהו בנחשתים ויהי טוחן בבית האסירים׃,Hebrew
ויחל שער ראשו לצמח כאשר גלח׃,Hebrew
וסרני פלשתים נאספו לזבח זבח גדול לדגון אלהיהם ולשמחה ויאמרו נתן אלהינו בידנו את שמשון אויבינו׃,Hebrew
ויראו אתו העם ויהללו את אלהיהם כי אמרו נתן אלהינו בידנו את אויבנו ואת מחריב ארצנו ואשר הרבה את חללינו׃,Hebrew
ויהי כי טוב לבם ויאמרו קראו לשמשון וישחק לנו ויקראו לשמשון מבית האסירים ויצחק לפניהם ויעמידו אותו בין העמודים׃,Hebrew
ויאמר שמשון אל הנער המחזיק בידו הניחה אותי והימשני את העמדים אשר הבית נכון עליהם ואשען עליהם׃,Hebrew
והבית מלא האנשים והנשים ושמה כל סרני פלשתים ועל הגג כשלשת אלפים איש ואשה הראים בשחוק שמשון׃,Hebrew
ויקרא שמשון אל יהוה ויאמר אדני יהוה זכרני נא וחזקני נא אך הפעם הזה האלהים ואנקמה נקם אחת משתי עיני מפלשתים׃,Hebrew
וילפת שמשון את שני עמודי התוך אשר הבית נכון עליהם ויסמך עליהם אחד בימינו ואחד בשמאלו׃,Hebrew
ויאמר שמשון תמות נפשי עם פלשתים ויט בכח ויפל הבית על הסרנים ועל כל העם אשר בו ויהיו המתים אשר המית במותו רבים מאשר המית בחייו׃,Hebrew
וירדו אחיו וכל בית אביהו וישאו אתו ויעלו ויקברו אותו בין צרעה ובין אשתאל בקבר מנוח אביו והוא שפט את ישראל עשרים שנה׃,Hebrew
ויהי איש מהר אפרים ושמו מיכיהו׃,Hebrew
ויאמר לאמו אלף ומאה הכסף אשר לקח לך ואתי אלית וגם אמרת באזני הנה הכסף אתי אני לקחתיו ותאמר אמו ברוך בני ליהוה׃,Hebrew
וישב את אלף ומאה הכסף לאמו ותאמר אמו הקדש הקדשתי את הכסף ליהוה מידי לבני לעשות פסל ומסכה ועתה אשיבנו לך׃,Hebrew
וישב את הכסף לאמו ותקח אמו מאתים כסף ותתנהו לצורף ויעשהו פסל ומסכה ויהי בבית מיכיהו׃,Hebrew
והאיש מיכה לו בית אלהים ויעש אפוד ותרפים וימלא את יד אחד מבניו ויהי לו לכהן׃,Hebrew
בימים ההם אין מלך בישראל איש הישר בעיניו יעשה׃,Hebrew
ויהי נער מבית לחם יהודה ממשפחת יהודה והוא לוי והוא גר שם׃,Hebrew
וילך האיש מהעיר מבית לחם יהודה לגור באשר ימצא ויבא הר אפרים עד בית מיכה לעשות דרכו׃,Hebrew
ויאמר לו מיכה מאין תבוא ויאמר אליו לוי אנכי מבית לחם יהודה ואנכי הלך לגור באשר אמצא׃,Hebrew
ויאמר לו מיכה שבה עמדי והיה לי לאב ולכהן ואנכי אתן לך עשרת כסף לימים וערך בגדים ומחיתך וילך הלוי׃,Hebrew
ויואל הלוי לשבת את האיש ויהי הנער לו כאחד מבניו׃,Hebrew
וימלא מיכה את יד הלוי ויהי לו הנער לכהן ויהי בבית מיכה׃,Hebrew
ויאמר מיכה עתה ידעתי כי ייטיב יהוה לי כי היה לי הלוי לכהן׃,Hebrew
בימים ההם אין מלך בישראל ובימים ההם שבט הדני מבקש לו נחלה לשבת כי לא נפלה לו עד היום ההוא בתוך שבטי ישראל בנחלה׃,Hebrew
וישלחו בני דן ממשפחתם חמשה אנשים מקצותם אנשים בני חיל מצרעה ומאשתאל לרגל את הארץ ולחקרה ויאמרו אלהם לכו חקרו את הארץ ויבאו הר אפרים עד בית מיכה וילינו שם׃,Hebrew
המה עם בית מיכה והמה הכירו את קול הנער הלוי ויסורו שם ויאמרו לו מי הביאך הלם ומה אתה עשה בזה ומה לך פה׃,Hebrew
ויאמר אלהם כזה וכזה עשה לי מיכה וישכרני ואהי לו לכהן׃,Hebrew
ויאמרו לו שאל נא באלהים ונדעה התצליח דרכנו אשר אנחנו הלכים עליה׃,Hebrew
ויאמר להם הכהן לכו לשלום נכח יהוה דרככם אשר תלכו בה׃,Hebrew
וילכו חמשת האנשים ויבאו לישה ויראו את העם אשר בקרבה יושבת לבטח כמשפט צדנים שקט ובטח ואין מכלים דבר בארץ יורש עצר ורחקים המה מצדנים ודבר אין להם עם אדם׃,Hebrew
ויבאו אל אחיהם צרעה ואשתאל ויאמרו להם אחיהם מה אתם׃,Hebrew
ויאמרו קומה ונעלה עליהם כי ראינו את הארץ והנה טובה מאד ואתם מחשים אל תעצלו ללכת לבא לרשת את הארץ׃,Hebrew
כבאכם תבאו אל עם בטח והארץ רחבת ידים כי נתנה אלהים בידכם מקום אשר אין שם מחסור כל דבר אשר בארץ׃,Hebrew
ויסעו משם ממשפחת הדני מצרעה ומאשתאל שש מאות איש חגור כלי מלחמה׃,Hebrew
ויעלו ויחנו בקרית יערים ביהודה על כן קראו למקום ההוא מחנה דן עד היום הזה הנה אחרי קרית יערים׃,Hebrew
ויעברו משם הר אפרים ויבאו עד בית מיכה׃,Hebrew
ויענו חמשת האנשים ההלכים לרגל את הארץ ליש ויאמרו אל אחיהם הידעתם כי יש בבתים האלה אפוד ותרפים ופסל ומסכה ועתה דעו מה תעשו׃,Hebrew
ויסורו שמה ויבאו אל בית הנער הלוי בית מיכה וישאלו לו לשלום׃,Hebrew
ושש מאות איש חגורים כלי מלחמתם נצבים פתח השער אשר מבני דן׃,Hebrew
ויעלו חמשת האנשים ההלכים לרגל את הארץ באו שמה לקחו את הפסל ואת האפוד ואת התרפים ואת המסכה והכהן נצב פתח השער ושש מאות האיש החגור כלי המלחמה׃,Hebrew
ואלה באו בית מיכה ויקחו את פסל האפוד ואת התרפים ואת המסכה ויאמר אליהם הכהן מה אתם עשים׃,Hebrew
ויאמרו לו החרש שים ידך על פיך ולך עמנו והיה לנו לאב ולכהן הטוב היותך כהן לבית איש אחד או היותך כהן לשבט ולמשפחה בישראל׃,Hebrew
וייטב לב הכהן ויקח את האפוד ואת התרפים ואת הפסל ויבא בקרב העם׃,Hebrew
ויפנו וילכו וישימו את הטף ואת המקנה ואת הכבודה לפניהם׃,Hebrew
המה הרחיקו מבית מיכה והאנשים אשר בבתים אשר עם בית מיכה נזעקו וידביקו את בני דן׃,Hebrew
ויקראו אל בני דן ויסבו פניהם ויאמרו למיכה מה לך כי נזעקת׃,Hebrew
ויאמר את אלהי אשר עשיתי לקחתם ואת הכהן ותלכו ומה לי עוד ומה זה תאמרו אלי מה לך׃,Hebrew
ויאמרו אליו בני דן אל תשמע קולך עמנו פן יפגעו בכם אנשים מרי נפש ואספתה נפשך ונפש ביתך׃,Hebrew
וילכו בני דן לדרכם וירא מיכה כי חזקים המה ממנו ויפן וישב אל ביתו׃,Hebrew
והמה לקחו את אשר עשה מיכה ואת הכהן אשר היה לו ויבאו על ליש על עם שקט ובטח ויכו אותם לפי חרב ואת העיר שרפו באש׃,Hebrew
ואין מציל כי רחוקה היא מצידון ודבר אין להם עם אדם והיא בעמק אשר לבית רחוב ויבנו את העיר וישבו בה׃,Hebrew
ויקראו שם העיר דן בשם דן אביהם אשר יולד לישראל ואולם ליש שם העיר לראשנה׃,Hebrew
ויקימו להם בני דן את הפסל ויהונתן בן גרשם בן מנשה הוא ובניו היו כהנים לשבט הדני עד יום גלות הארץ׃,Hebrew
וישימו להם את פסל מיכה אשר עשה כל ימי היות בית האלהים בשלה׃,Hebrew
ויהי בימים ההם ומלך אין בישראל ויהי איש לוי גר בירכתי הר אפרים ויקח לו אשה פילגש מבית לחם יהודה׃,Hebrew
ותזנה עליו פילגשו ותלך מאתו אל בית אביה אל בית לחם יהודה ותהי שם ימים ארבעה חדשים׃,Hebrew
ויקם אישה וילך אחריה לדבר על לבה להשיבו ונערו עמו וצמד חמרים ותביאהו בית אביה ויראהו אבי הנערה וישמח לקראתו׃,Hebrew
ויחזק בו חתנו אבי הנערה וישב אתו שלשת ימים ויאכלו וישתו וילינו שם׃,Hebrew
ויהי ביום הרביעי וישכימו בבקר ויקם ללכת ויאמר אבי הנערה אל חתנו סעד לבך פת לחם ואחר תלכו׃,Hebrew
וישבו ויאכלו שניהם יחדו וישתו ויאמר אבי הנערה אל האיש הואל נא ולין ויטב לבך׃,Hebrew
ויקם האיש ללכת ויפצר בו חתנו וישב וילן שם׃,Hebrew
וישכם בבקר ביום החמישי ללכת ויאמר אבי הנערה סעד נא לבבך והתמהמהו עד נטות היום ויאכלו שניהם׃,Hebrew
ויקם האיש ללכת הוא ופילגשו ונערו ויאמר לו חתנו אבי הנערה הנה נא רפה היום לערב לינו נא הנה חנות היום לין פה וייטב לבבך והשכמתם מחר לדרככם והלכת לאהלך׃,Hebrew
ולא אבה האיש ללון ויקם וילך ויבא עד נכח יבוס היא ירושלם ועמו צמד חמורים חבושים ופילגשו עמו׃,Hebrew
הם עם יבוס והיום רד מאד ויאמר הנער אל אדניו לכה נא ונסורה אל עיר היבוסי הזאת ונלין בה׃,Hebrew
ויאמר אליו אדניו לא נסור אל עיר נכרי אשר לא מבני ישראל הנה ועברנו עד גבעה׃,Hebrew
ויאמר לנערו לך ונקרבה באחד המקמות ולנו בגבעה או ברמה׃,Hebrew
ויעברו וילכו ותבא להם השמש אצל הגבעה אשר לבנימן׃,Hebrew
ויסרו שם לבוא ללון בגבעה ויבא וישב ברחוב העיר ואין איש מאסף אותם הביתה ללון׃,Hebrew
והנה איש זקן בא מן מעשהו מן השדה בערב והאיש מהר אפרים והוא גר בגבעה ואנשי המקום בני ימיני׃,Hebrew
וישא עיניו וירא את האיש הארח ברחב העיר ויאמר האיש הזקן אנה תלך ומאין תבוא׃,Hebrew
ויאמר אליו עברים אנחנו מבית לחם יהודה עד ירכתי הר אפרים משם אנכי ואלך עד בית לחם יהודה ואת בית יהוה אני הלך ואין איש מאסף אותי הביתה׃,Hebrew
וגם תבן גם מספוא יש לחמורינו וגם לחם ויין יש לי ולאמתך ולנער עם עבדיך אין מחסור כל דבר׃,Hebrew
ויאמר האיש הזקן שלום לך רק כל מחסורך עלי רק ברחוב אל תלן׃,Hebrew
ויביאהו לביתו ויבול לחמורים וירחצו רגליהם ויאכלו וישתו׃,Hebrew
המה מיטיבים את לבם והנה אנשי העיר אנשי בני בליעל נסבו את הבית מתדפקים על הדלת ויאמרו אל האיש בעל הבית הזקן לאמר הוצא את האיש אשר בא אל ביתך ונדענו׃,Hebrew
ויצא אליהם האיש בעל הבית ויאמר אלהם אל אחי אל תרעו נא אחרי אשר בא האיש הזה אל ביתי אל תעשו את הנבלה הזאת׃,Hebrew
הנה בתי הבתולה ופילגשהו אוציאה נא אותם וענו אותם ועשו להם הטוב בעיניכם ולאיש הזה לא תעשו דבר הנבלה הזאת׃,Hebrew
ולא אבו האנשים לשמע לו ויחזק האיש בפילגשו ויצא אליהם החוץ וידעו אותה ויתעללו בה כל הלילה עד הבקר וישלחוה בעלות השחר׃,Hebrew
ותבא האשה לפנות הבקר ותפל פתח בית האיש אשר אדוניה שם עד האור׃,Hebrew
ויקם אדניה בבקר ויפתח דלתות הבית ויצא ללכת לדרכו והנה האשה פילגשו נפלת פתח הבית וידיה על הסף׃,Hebrew
ויאמר אליה קומי ונלכה ואין ענה ויקחה על החמור ויקם האיש וילך למקמו׃,Hebrew
ויבא אל ביתו ויקח את המאכלת ויחזק בפילגשו וינתחה לעצמיה לשנים עשר נתחים וישלחה בכל גבול ישראל׃,Hebrew
והיה כל הראה ואמר לא נהיתה ולא נראתה כזאת למיום עלות בני ישראל מארץ מצרים עד היום הזה שימו לכם עליה עצו ודברו׃,Hebrew
ויצאו כל בני ישראל ותקהל העדה כאיש אחד למדן ועד באר שבע וארץ הגלעד אל יהוה המצפה׃,Hebrew
ויתיצבו פנות כל העם כל שבטי ישראל בקהל עם האלהים ארבע מאות אלף איש רגלי שלף חרב׃,Hebrew
וישמעו בני בנימן כי עלו בני ישראל המצפה ויאמרו בני ישראל דברו איכה נהיתה הרעה הזאת׃,Hebrew
ויען האיש הלוי איש האשה הנרצחה ויאמר הגבעתה אשר לבנימן באתי אני ופילגשי ללון׃,Hebrew
ויקמו עלי בעלי הגבעה ויסבו עלי את הבית לילה אותי דמו להרג ואת פילגשי ענו ותמת׃,Hebrew
ואחז בפילגשי ואנתחה ואשלחה בכל שדה נחלת ישראל כי עשו זמה ונבלה בישראל׃,Hebrew
הנה כלכם בני ישראל הבו לכם דבר ועצה הלם׃,Hebrew
ויקם כל העם כאיש אחד לאמר לא נלך איש לאהלו ולא נסור איש לביתו׃,Hebrew
ועתה זה הדבר אשר נעשה לגבעה עליה בגורל׃,Hebrew
ולקחנו עשרה אנשים למאה לכל שבטי ישראל ומאה לאלף ואלף לרבבה לקחת צדה לעם לעשות לבואם לגבע בנימן ככל הנבלה אשר עשה בישראל׃,Hebrew
ויאסף כל איש ישראל אל העיר כאיש אחד חברים׃,Hebrew
וישלחו שבטי ישראל אנשים בכל שבטי בנימן לאמר מה הרעה הזאת אשר נהיתה בכם׃,Hebrew
ועתה תנו את האנשים בני בליעל אשר בגבעה ונמיתם ונבערה רעה מישראל ולא אבו בנימן לשמע בקול אחיהם בני ישראל׃,Hebrew
ויאספו בני בנימן מן הערים הגבעתה לצאת למלחמה עם בני ישראל׃,Hebrew
ויתפקדו בני בנימן ביום ההוא מהערים עשרים וששה אלף איש שלף חרב לבד מישבי הגבעה התפקדו שבע מאות איש בחור׃,Hebrew
מכל העם הזה שבע מאות איש בחור אטר יד ימינו כל זה קלע באבן אל השערה ולא יחטא׃,Hebrew
ואיש ישראל התפקדו לבד מבנימן ארבע מאות אלף איש שלף חרב כל זה איש מלחמה׃,Hebrew
ויקמו ויעלו בית אל וישאלו באלהים ויאמרו בני ישראל מי יעלה לנו בתחלה למלחמה עם בני בנימן ויאמר יהוה יהודה בתחלה׃,Hebrew
ויקומו בני ישראל בבקר ויחנו על הגבעה׃,Hebrew
ויצא איש ישראל למלחמה עם בנימן ויערכו אתם איש ישראל מלחמה אל הגבעה׃,Hebrew
ויצאו בני בנימן מן הגבעה וישחיתו בישראל ביום ההוא שנים ועשרים אלף איש ארצה׃,Hebrew
ויתחזק העם איש ישראל ויספו לערך מלחמה במקום אשר ערכו שם ביום הראשון׃,Hebrew
ויעלו בני ישראל ויבכו לפני יהוה עד הערב וישאלו ביהוה לאמר האוסיף לגשת למלחמה עם בני בנימן אחי ויאמר יהוה עלו אליו׃,Hebrew
ויקרבו בני ישראל אל בני בנימן ביום השני׃,Hebrew
ויצא בנימן לקראתם מן הגבעה ביום השני וישחיתו בבני ישראל עוד שמנת עשר אלף איש ארצה כל אלה שלפי חרב׃,Hebrew
ויעלו כל בני ישראל וכל העם ויבאו בית אל ויבכו וישבו שם לפני יהוה ויצומו ביום ההוא עד הערב ויעלו עלות ושלמים לפני יהוה׃,Hebrew
וישאלו בני ישראל ביהוה ושם ארון ברית האלהים בימים ההם׃,Hebrew
ופינחס בן אלעזר בן אהרן עמד לפניו בימים ההם לאמר האוסף עוד לצאת למלחמה עם בני בנימן אחי אם אחדל ויאמר יהוה עלו כי מחר אתננו בידך׃,Hebrew
וישם ישראל ארבים אל הגבעה סביב׃,Hebrew
ויעלו בני ישראל אל בני בנימן ביום השלישי ויערכו אל הגבעה כפעם בפעם׃,Hebrew
ויצאו בני בנימן לקראת העם הנתקו מן העיר ויחלו להכות מהעם חללים כפעם בפעם במסלות אשר אחת עלה בית אל ואחת גבעתה בשדה כשלשים איש בישראל׃,Hebrew
ויאמרו בני בנימן נגפים הם לפנינו כבראשנה ובני ישראל אמרו ננוסה ונתקנהו מן העיר אל המסלות׃,Hebrew
וכל איש ישראל קמו ממקומו ויערכו בבעל תמר וארב ישראל מגיח ממקמו ממערה גבע׃,Hebrew
ויבאו מנגד לגבעה עשרת אלפים איש בחור מכל ישראל והמלחמה כבדה והם לא ידעו כי נגעת עליהם הרעה׃,Hebrew
ויגף יהוה את בנימן לפני ישראל וישחיתו בני ישראל בבנימן ביום ההוא עשרים וחמשה אלף ומאה איש כל אלה שלף חרב׃,Hebrew
ויראו בני בנימן כי נגפו ויתנו איש ישראל מקום לבנימן כי בטחו אל הארב אשר שמו אל הגבעה׃,Hebrew
והארב החישו ויפשטו אל הגבעה וימשך הארב ויך את כל העיר לפי חרב׃,Hebrew
והמועד היה לאיש ישראל עם הארב הרב להעלותם משאת העשן מן העיר׃,Hebrew
ויהפך איש ישראל במלחמה ובנימן החל להכות חללים באיש ישראל כשלשים איש כי אמרו אך נגוף נגף הוא לפנינו כמלחמה הראשנה׃,Hebrew
והמשאת החלה לעלות מן העיר עמוד עשן ויפן בנימן אחריו והנה עלה כליל העיר השמימה׃,Hebrew
ואיש ישראל הפך ויבהל איש בנימן כי ראה כי נגעה עליו הרעה׃,Hebrew
ויפנו לפני איש ישראל אל דרך המדבר והמלחמה הדביקתהו ואשר מהערים משחיתים אותו בתוכו׃,Hebrew
כתרו את בנימן הרדיפהו מנוחה הדריכהו עד נכח הגבעה ממזרח שמש׃,Hebrew
ויפלו מבנימן שמנה עשר אלף איש את כל אלה אנשי חיל׃,Hebrew
ויפנו וינסו המדברה אל סלע הרמון ויעללהו במסלות חמשת אלפים איש וידביקו אחריו עד גדעם ויכו ממנו אלפים איש׃,Hebrew
ויהי כל הנפלים מבנימן עשרים וחמשה אלף איש שלף חרב ביום ההוא את כל אלה אנשי חיל׃,Hebrew
ויפנו וינסו המדברה אל סלע הרמון שש מאות איש וישבו בסלע רמון ארבעה חדשים׃,Hebrew
ואיש ישראל שבו אל בני בנימן ויכום לפי חרב מעיר מתם עד בהמה עד כל הנמצא גם כל הערים הנמצאות שלחו באש׃,Hebrew
ואיש ישראל נשבע במצפה לאמר איש ממנו לא יתן בתו לבנימן לאשה׃,Hebrew
ויבא העם בית אל וישבו שם עד הערב לפני האלהים וישאו קולם ויבכו בכי גדול׃,Hebrew
ויאמרו למה יהוה אלהי ישראל היתה זאת בישראל להפקד היום מישראל שבט אחד׃,Hebrew
ויהי ממחרת וישכימו העם ויבנו שם מזבח ויעלו עלות ושלמים׃,Hebrew
ויאמרו בני ישראל מי אשר לא עלה בקהל מכל שבטי ישראל אל יהוה כי השבועה הגדולה היתה לאשר לא עלה אל יהוה המצפה לאמר מות יומת׃,Hebrew
וינחמו בני ישראל אל בנימן אחיו ויאמרו נגדע היום שבט אחד מישראל׃,Hebrew
מה נעשה להם לנותרים לנשים ואנחנו נשבענו ביהוה לבלתי תת להם מבנותינו לנשים׃,Hebrew
ויאמרו מי אחד משבטי ישראל אשר לא עלה אל יהוה המצפה והנה לא בא איש אל המחנה מיביש גלעד אל הקהל׃,Hebrew
ויתפקד העם והנה אין שם איש מיושבי יבש גלעד׃,Hebrew
וישלחו שם העדה שנים עשר אלף איש מבני החיל ויצוו אותם לאמר לכו והכיתם את יושבי יבש גלעד לפי חרב והנשים והטף׃,Hebrew
וזה הדבר אשר תעשו כל זכר וכל אשה ידעת משכב זכר תחרימו׃,Hebrew
וימצאו מיושבי יביש גלעד ארבע מאות נערה בתולה אשר לא ידעה איש למשכב זכר ויביאו אותם אל המחנה שלה אשר בארץ כנען׃,Hebrew
וישלחו כל העדה וידברו אל בני בנימן אשר בסלע רמון ויקראו להם שלום׃,Hebrew
וישב בנימן בעת ההיא ויתנו להם הנשים אשר חיו מנשי יבש גלעד ולא מצאו להם כן׃,Hebrew
והעם נחם לבנימן כי עשה יהוה פרץ בשבטי ישראל׃,Hebrew
ויאמרו זקני העדה מה נעשה לנותרים לנשים כי נשמדה מבנימן אשה׃,Hebrew
ויאמרו ירשת פליטה לבנימן ולא ימחה שבט מישראל׃,Hebrew
ואנחנו לא נוכל לתת להם נשים מבנותינו כי נשבעו בני ישראל לאמר ארור נתן אשה לבנימן׃,Hebrew
ויאמרו הנה חג יהוה בשלו מימים ימימה אשר מצפונה לבית אל מזרחה השמש למסלה העלה מבית אל שכמה ומנגב ללבונה׃,Hebrew
ויצו את בני בנימן לאמר לכו וארבתם בכרמים׃,Hebrew
וראיתם והנה אם יצאו בנות שילו לחול במחלות ויצאתם מן הכרמים וחטפתם לכם איש אשתו מבנות שילו והלכתם ארץ בנימן׃,Hebrew
והיה כי יבאו אבותם או אחיהם לרוב אלינו ואמרנו אליהם חנונו אותם כי לא לקחנו איש אשתו במלחמה כי לא אתם נתתם להם כעת תאשמו׃,Hebrew
ויעשו כן בני בנימן וישאו נשים למספרם מן המחללות אשר גזלו וילכו וישובו אל נחלתם ויבנו את הערים וישבו בהם׃,Hebrew
ויתהלכו משם בני ישראל בעת ההיא איש לשבטו ולמשפחתו ויצאו משם איש לנחלתו׃,Hebrew
בימים ההם אין מלך בישראל איש הישר בעיניו יעשה׃,Hebrew
ויהי בימי שפט השפטים ויהי רעב בארץ וילך איש מבית לחם יהודה לגור בשדי מואב הוא ואשתו ושני בניו׃,Hebrew
ושם האיש אלימלך ושם אשתו נעמי ושם שני בניו מחלון וכליון אפרתים מבית לחם יהודה ויבאו שדי מואב ויהיו שם׃,Hebrew
וימת אלימלך איש נעמי ותשאר היא ושני בניה׃,Hebrew
וישאו להם נשים מאביות שם האחת ערפה ושם השנית רות וישבו שם כעשר שנים׃,Hebrew
וימותו גם שניהם מחלון וכליון ותשאר האשה משני ילדיה ומאישה׃,Hebrew
ותקם היא וכלתיה ותשב משדי מואב כי שמעה בשדה מואב כי פקד יהוה את עמו לתת להם לחם׃,Hebrew
ותצא מן המקום אשר היתה שמה ושתי כלתיה עמה ותלכנה בדרך לשוב אל ארץ יהודה׃,Hebrew
ותאמר נעמי לשתי כלתיה לכנה שבנה אשה לבית אמה יעשה יהוה עמכם חסד כאשר עשיתם עם המתים ועמדי׃,Hebrew
יתן יהוה לכם ומצאן מנוחה אשה בית אישה ותשק להן ותשאנה קולן ותבכינה׃,Hebrew
ותאמרנה לה כי אתך נשוב לעמך׃,Hebrew
ותאמר נעמי שבנה בנתי למה תלכנה עמי העוד לי בנים במעי והיו לכם לאנשים׃,Hebrew
שבנה בנתי לכן כי זקנתי מהיות לאיש כי אמרתי יש לי תקוה גם הייתי הלילה לאיש וגם ילדתי בנים׃,Hebrew
הלהן תשברנה עד אשר יגדלו הלהן תעגנה לבלתי היות לאיש אל בנתי כי מר לי מאד מכם כי יצאה בי יד יהוה׃,Hebrew
ותשנה קולן ותבכינה עוד ותשק ערפה לחמותה ורות דבקה בה׃,Hebrew
ותאמר הנה שבה יבמתך אל עמה ואל אלהיה שובי אחרי יבמתך׃,Hebrew
ותאמר רות אל תפגעי בי לעזבך לשוב מאחריך כי אל אשר תלכי אלך ובאשר תליני אלין עמך עמי ואלהיך אלהי׃,Hebrew
באשר תמותי אמות ושם אקבר כה יעשה יהוה לי וכה יסיף כי המות יפריד ביני ובינך׃,Hebrew
ותרא כי מתאמצת היא ללכת אתה ותחדל לדבר אליה׃,Hebrew
ותלכנה שתיהם עד באנה בית לחם ויהי כבאנה בית לחם ותהם כל העיר עליהן ותאמרנה הזאת נעמי׃,Hebrew
ותאמר אליהן אל תקראנה לי נעמי קראן לי מרא כי המר שדי לי מאד׃,Hebrew
אני מלאה הלכתי וריקם השיבני יהוה למה תקראנה לי נעמי ויהוה ענה בי ושדי הרע לי׃,Hebrew
ותשב נעמי ורות המואביה כלתה עמה השבה משדי מואב והמה באו בית לחם בתחלת קציר שערים׃,Hebrew
ולנעמי מידע לאישה איש גבור חיל ממשפחת אלימלך ושמו בעז׃,Hebrew
ותאמר רות המואביה אל נעמי אלכה נא השדה ואלקטה בשבלים אחר אשר אמצא חן בעיניו ותאמר לה לכי בתי׃,Hebrew
ותלך ותבוא ותלקט בשדה אחרי הקצרים ויקר מקרה חלקת השדה לבעז אשר ממשפחת אלימלך׃,Hebrew
והנה בעז בא מבית לחם ויאמר לקוצרים יהוה עמכם ויאמרו לו יברכך יהוה׃,Hebrew
ויאמר בעז לנערו הנצב על הקוצרים למי הנערה הזאת׃,Hebrew
ויען הנער הנצב על הקוצרים ויאמר נערה מואביה היא השבה עם נעמי משדה מואב׃,Hebrew
ותאמר אלקטה נא ואספתי בעמרים אחרי הקוצרים ותבוא ותעמוד מאז הבקר ועד עתה זה שבתה הבית מעט׃,Hebrew
ויאמר בעז אל רות הלוא שמעת בתי אל תלכי ללקט בשדה אחר וגם לא תעבורי מזה וכה תדבקין עם נערתי׃,Hebrew
עיניך בשדה אשר יקצרון והלכת אחריהן הלוא צויתי את הנערים לבלתי נגעך וצמת והלכת אל הכלים ושתית מאשר ישאבון הנערים׃,Hebrew
ותפל על פניה ותשתחו ארצה ותאמר אליו מדוע מצאתי חן בעיניך להכירני ואנכי נכריה׃,Hebrew
ויען בעז ויאמר לה הגד הגד לי כל אשר עשית את חמותך אחרי מות אישך ותעזבי אביך ואמך וארץ מולדתך ותלכי אל עם אשר לא ידעת תמול שלשום׃,Hebrew
ישלם יהוה פעלך ותהי משכרתך שלמה מעם יהוה אלהי ישראל אשר באת לחסות תחת כנפיו׃,Hebrew
ותאמר אמצא חן בעיניך אדני כי נחמתני וכי דברת על לב שפחתך ואנכי לא אהיה כאחת שפחתיך׃,Hebrew
ויאמר לה בעז לעת האכל גשי הלם ואכלת מן הלחם וטבלת פתך בחמץ ותשב מצד הקוצרים ויצבט לה קלי ותאכל ותשבע ותתר׃,Hebrew
ותקם ללקט ויצו בעז את נעריו לאמר גם בין העמרים תלקט ולא תכלימוה׃,Hebrew
וגם של תשלו לה מן הצבתים ועזבתם ולקטה ולא תגערו בה׃,Hebrew
ותלקט בשדה עד הערב ותחבט את אשר לקטה ויהי כאיפה שערים׃,Hebrew
ותשא ותבוא העיר ותרא חמותה את אשר לקטה ותוצא ותתן לה את אשר הותרה משבעה׃,Hebrew
ותאמר לה חמותה איפה לקטת היום ואנה עשית יהי מכירך ברוך ותגד לחמותה את אשר עשתה עמו ותאמר שם האיש אשר עשיתי עמו היום בעז׃,Hebrew
ותאמר נעמי לכלתה ברוך הוא ליהוה אשר לא עזב חסדו את החיים ואת המתים ותאמר לה נעמי קרוב לנו האיש מגאלנו הוא׃,Hebrew
ותאמר רות המואביה גם כי אמר אלי עם הנערים אשר לי תדבקין עד אם כלו את כל הקציר אשר לי׃,Hebrew
ותאמר נעמי אל רות כלתה טוב בתי כי תצאי עם נערותיו ולא יפגעו בך בשדה אחר׃,Hebrew
ותדבק בנערות בעז ללקט עד כלות קציר השערים וקציר החטים ותשב את חמותה׃,Hebrew
ותאמר לה נעמי חמותה בתי הלא אבקש לך מנוח אשר ייטב לך׃,Hebrew
ועתה הלא בעז מדעתנו אשר היית את נערותיו הנה הוא זרה את גרן השערים הלילה׃,Hebrew
ורחצת וסכת ושמת שמלתך עליך וירדתי הגרן אל תודעי לאיש עד כלתו לאכל ולשתות׃,Hebrew
ויהי בשכבו וידעת את המקום אשר ישכב שם ובאת וגלית מרגלתיו ושכבתי והוא יגיד לך את אשר תעשין׃,Hebrew
ותאמר אליה כל אשר תאמרי אעשה׃,Hebrew
ותרד הגרן ותעש ככל אשר צותה חמותה׃,Hebrew
ויאכל בעז וישת וייטב לבו ויבא לשכב בקצה הערמה ותבא בלט ותגל מרגלתיו ותשכב׃,Hebrew
ויהי בחצי הלילה ויחרד האיש וילפת והנה אשה שכבת מרגלתיו׃,Hebrew
ויאמר מי את ותאמר אנכי רות אמתך ופרשת כנפך על אמתך כי גאל אתה׃,Hebrew
ויאמר ברוכה את ליהוה בתי היטבת חסדך האחרון מן הראשון לבלתי לכת אחרי הבחורים אם דל ואם עשיר׃,Hebrew
ועתה בתי אל תיראי כל אשר תאמרי אעשה לך כי יודע כל שער עמי כי אשת חיל את׃,Hebrew
ועתה כי אמנם כי אם גאל אנכי וגם יש גאל קרוב ממני׃,Hebrew
ליני הלילה והיה בבקר אם יגאלך טוב יגאל ואם לא יחפץ לגאלך וגאלתיך אנכי חי יהוה שכבי עד הבקר׃,Hebrew
ותשכב מרגלתו עד הבקר ותקם בטרום יכיר איש את רעהו ויאמר אל יודע כי באה האשה הגרן׃,Hebrew
ויאמר הבי המטפחת אשר עליך ואחזי בה ותאחז בה וימד שש שערים וישת עליה ויבא העיר׃,Hebrew
ותבוא אל חמותה ותאמר מי את בתי ותגד לה את כל אשר עשה לה האיש׃,Hebrew
ותאמר שש השערים האלה נתן לי כי אמר אל תבואי ריקם אל חמותך׃,Hebrew
ותאמר שבי בתי עד אשר תדעין איך יפל דבר כי לא ישקט האיש כי אם כלה הדבר היום׃,Hebrew
ובעז עלה השער וישב שם והנה הגאל עבר אשר דבר בעז ויאמר סורה שבה פה פלני אלמני ויסר וישב׃,Hebrew
ויקח עשרה אנשים מזקני העיר ויאמר שבו פה וישבו׃,Hebrew
ויאמר לגאל חלקת השדה אשר לאחינו לאלימלך מכרה נעמי השבה משדה מואב׃,Hebrew
ואני אמרתי אגלה אזנך לאמר קנה נגד הישבים ונגד זקני עמי אם תגאל גאל ואם לא יגאל הגידה לי ואדע כי אין זולתך לגאול ואנכי אחריך ויאמר אנכי אגאל׃,Hebrew
ויאמר בעז ביום קנותך השדה מיד נעמי ומאת רות המואביה אשת המת קניתי להקים שם המת על נחלתו׃,Hebrew
ויאמר הגאל לא אוכל לגאול לי פן אשחית את נחלתי גאל לך אתה את גאלתי כי לא אוכל לגאל׃,Hebrew
וזאת לפנים בישראל על הגאולה ועל התמורה לקים כל דבר שלף איש נעלו ונתן לרעהו וזאת התעודה בישראל׃,Hebrew
ויאמר הגאל לבעז קנה לך וישלף נעלו׃,Hebrew
ויאמר בעז לזקנים וכל העם עדים אתם היום כי קניתי את כל אשר לאלימלך ואת כל אשר לכליון ומחלון מיד נעמי׃,Hebrew
וגם את רות המאביה אשת מחלון קניתי לי לאשה להקים שם המת על נחלתו ולא יכרת שם המת מעם אחיו ומשער מקומו עדים אתם היום׃,Hebrew
ויאמרו כל העם אשר בשער והזקנים עדים יתן יהוה את האשה הבאה אל ביתך כרחל וכלאה אשר בנו שתיהם את בית ישראל ועשה חיל באפרתה וקרא שם בבית לחם׃,Hebrew
ויהי ביתך כבית פרץ אשר ילדה תמר ליהודה מן הזרע אשר יתן יהוה לך מן הנערה הזאת׃,Hebrew
ויקח בעז את רות ותהי לו לאשה ויבא אליה ויתן יהוה לה הריון ותלד בן׃,Hebrew
ותאמרנה הנשים אל נעמי ברוך יהוה אשר לא השבית לך גאל היום ויקרא שמו בישראל׃,Hebrew
והיה לך למשיב נפש ולכלכל את שיבתך כי כלתך אשר אהבתך ילדתו אשר היא טובה לך משבעה בנים׃,Hebrew
ותקח נעמי את הילד ותשתהו בחיקה ותהי לו לאמנת׃,Hebrew
ותקראנה לו השכנות שם לאמר ילד בן לנעמי ותקראנה שמו עובד הוא אבי ישי אבי דוד׃,Hebrew
ואלה תולדות פרץ פרץ הוליד את חצרון׃,Hebrew
וחצרון הוליד את רם ורם הוליד את עמינדב׃,Hebrew
ועמינדב הוליד את נחשון ונחשון הוליד את שלמה׃,Hebrew
ושלמון הוליד את בעז ובעז הוליד את עובד׃,Hebrew
ועבד הוליד את ישי וישי הוליד את דוד׃,Hebrew
ויהי איש אחד מן הרמתים צופים מהר אפרים ושמו אלקנה בן ירחם בן אליהוא בן תחו בן צוף אפרתי׃,Hebrew
ולו שתי נשים שם אחת חנה ושם השנית פננה ויהי לפננה ילדים ולחנה אין ילדים׃,Hebrew
ועלה האיש ההוא מעירו מימים ימימה להשתחות ולזבח ליהוה צבאות בשלה ושם שני בני עלי חפני ופנחס כהנים ליהוה׃,Hebrew
ויהי היום ויזבח אלקנה ונתן לפננה אשתו ולכל בניה ובנותיה מנות׃,Hebrew
ולחנה יתן מנה אחת אפים כי את חנה אהב ויהוה סגר רחמה׃,Hebrew
וכעסתה צרתה גם כעס בעבור הרעמה כי סגר יהוה בעד רחמה׃,Hebrew
וכן יעשה שנה בשנה מדי עלתה בבית יהוה כן תכעסנה ותבכה ולא תאכל׃,Hebrew
ויאמר לה אלקנה אישה חנה למה תבכי ולמה לא תאכלי ולמה ירע לבבך הלוא אנכי טוב לך מעשרה בנים׃,Hebrew
ותקם חנה אחרי אכלה בשלה ואחרי שתה ועלי הכהן ישב על הכסא על מזוזת היכל יהוה׃,Hebrew
והיא מרת נפש ותתפלל על יהוה ובכה תבכה׃,Hebrew
ותדר נדר ותאמר יהוה צבאות אם ראה תראה בעני אמתך וזכרתני ולא תשכח את אמתך ונתתה לאמתך זרע אנשים ונתתיו ליהוה כל ימי חייו ומורה לא יעלה על ראשו׃,Hebrew
והיה כי הרבתה להתפלל לפני יהוה ועלי שמר את פיה׃,Hebrew
וחנה היא מדברת על לבה רק שפתיה נעות וקולה לא ישמע ויחשבה עלי לשכרה׃,Hebrew
ויאמר אליה עלי עד מתי תשתכרין הסירי את יינך מעליך׃,Hebrew
ותען חנה ותאמר לא אדני אשה קשת רוח אנכי ויין ושכר לא שתיתי ואשפך את נפשי לפני יהוה׃,Hebrew
אל תתן את אמתך לפני בת בליעל כי מרב שיחי וכעסי דברתי עד הנה׃,Hebrew
ויען עלי ויאמר לכי לשלום ואלהי ישראל יתן את שלתך אשר שאלת מעמו׃,Hebrew
ותאמר תמצא שפחתך חן בעיניך ותלך האשה לדרכה ותאכל ופניה לא היו לה עוד׃,Hebrew
וישכמו בבקר וישתחוו לפני יהוה וישבו ויבאו אל ביתם הרמתה וידע אלקנה את חנה אשתו ויזכרה יהוה׃,Hebrew
ויהי לתקפות הימים ותהר חנה ותלד בן ותקרא את שמו שמואל כי מיהוה שאלתיו׃,Hebrew
ויעל האיש אלקנה וכל ביתו לזבח ליהוה את זבח הימים ואת נדרו׃,Hebrew
וחנה לא עלתה כי אמרה לאישה עד יגמל הנער והבאתיו ונראה את פני יהוה וישב שם עד עולם׃,Hebrew
ויאמר לה אלקנה אישה עשי הטוב בעיניך שבי עד גמלך אתו אך יקם יהוה את דברו ותשב האשה ותינק את בנה עד גמלה אתו׃,Hebrew
ותעלהו עמה כאשר גמלתו בפרים שלשה ואיפה אחת קמח ונבל יין ותבאהו בית יהוה שלו והנער נער׃,Hebrew
וישחטו את הפר ויביאו את הנער אל עלי׃,Hebrew
ותאמר בי אדני חי נפשך אדני אני האשה הנצבת עמכה בזה להתפלל אל יהוה׃,Hebrew
אל הנער הזה התפללתי ויתן יהוה לי את שאלתי אשר שאלתי מעמו׃,Hebrew
וגם אנכי השאלתהו ליהוה כל הימים אשר היה הוא שאול ליהוה וישתחו שם ליהוה׃,Hebrew
ותתפלל חנה ותאמר עלץ לבי ביהוה רמה קרני ביהוה רחב פי על אויבי כי שמחתי בישועתך׃,Hebrew
אין קדוש כיהוה כי אין בלתך ואין צור כאלהינו׃,Hebrew
אל תרבו תדברו גבהה גבהה יצא עתק מפיכם כי אל דעות יהוה ולא נתכנו עללות׃,Hebrew
קשת גברים חתים ונכשלים אזרו חיל׃,Hebrew
שבעים בלחם נשכרו ורעבים חדלו עד עקרה ילדה שבעה ורבת בנים אמללה׃,Hebrew
יהוה ממית ומחיה מוריד שאול ויעל׃,Hebrew
יהוה מוריש ומעשיר משפיל אף מרומם׃,Hebrew
מקים מעפר דל מאשפת ירים אביון להושיב עם נדיבים וכסא כבוד ינחלם כי ליהוה מצקי ארץ וישת עליהם תבל׃,Hebrew
רגלי חסידו ישמר ורשעים בחשך ידמו כי לא בכח יגבר איש׃,Hebrew
יהוה יחתו מריבו עלו בשמים ירעם יהוה ידין אפסי ארץ ויתן עז למלכו וירם קרן משיחו׃,Hebrew
וילך אלקנה הרמתה על ביתו והנער היה משרת את יהוה את פני עלי הכהן׃,Hebrew
ובני עלי בני בליעל לא ידעו את יהוה׃,Hebrew
ומשפט הכהנים את העם כל איש זבח זבח ובא נער הכהן כבשל הבשר והמזלג שלש השנים בידו׃,Hebrew
והכה בכיור או בדוד או בקלחת או בפרור כל אשר יעלה המזלג יקח הכהן בו ככה יעשו לכל ישראל הבאים שם בשלה׃,Hebrew
גם בטרם יקטרון את החלב ובא נער הכהן ואמר לאיש הזבח תנה בשר לצלות לכהן ולא יקח ממך בשר מבשל כי אם חי׃,Hebrew
ויאמר אליו האיש קטר יקטירון כיום החלב וקח לך כאשר תאוה נפשך ואמר לו כי עתה תתן ואם לא לקחתי בחזקה׃,Hebrew
ותהי חטאת הנערים גדולה מאד את פני יהוה כי נאצו האנשים את מנחת יהוה׃,Hebrew
ושמואל משרת את פני יהוה נער חגור אפוד בד׃,Hebrew
ומעיל קטן תעשה לו אמו והעלתה לו מימים ימימה בעלותה את אישה לזבח את זבח הימים׃,Hebrew
וברך עלי את אלקנה ואת אשתו ואמר ישם יהוה לך זרע מן האשה הזאת תחת השאלה אשר שאל ליהוה והלכו למקמו׃,Hebrew
כי פקד יהוה את חנה ותהר ותלד שלשה בנים ושתי בנות ויגדל הנער שמואל עם יהוה׃,Hebrew
ועלי זקן מאד ושמע את כל אשר יעשון בניו לכל ישראל ואת אשר ישכבון את הנשים הצבאות פתח אהל מועד׃,Hebrew
ויאמר להם למה תעשון כדברים האלה אשר אנכי שמע את דבריכם רעים מאת כל העם אלה׃,Hebrew
אל בני כי לוא טובה השמעה אשר אנכי שמע מעברים עם יהוה׃,Hebrew
אם יחטא איש לאיש ופללו אלהים ואם ליהוה יחטא איש מי יתפלל לו ולא ישמעו לקול אביהם כי חפץ יהוה להמיתם׃,Hebrew
והנער שמואל הלך וגדל וטוב גם עם יהוה וגם עם אנשים׃,Hebrew
ויבא איש אלהים אל עלי ויאמר אליו כה אמר יהוה הנגלה נגליתי אל בית אביך בהיותם במצרים לבית פרעה׃,Hebrew
ובחר אתו מכל שבטי ישראל לי לכהן לעלות על מזבחי להקטיר קטרת לשאת אפוד לפני ואתנה לבית אביך את כל אשי בני ישראל׃,Hebrew
למה תבעטו בזבחי ובמנחתי אשר צויתי מעון ותכבד את בניך ממני להבריאכם מראשית כל מנחת ישראל לעמי׃,Hebrew
לכן נאם יהוה אלהי ישראל אמור אמרתי ביתך ובית אביך יתהלכו לפני עד עולם ועתה נאם יהוה חלילה לי כי מכבדי אכבד ובזי יקלו׃,Hebrew
הנה ימים באים וגדעתי את זרעך ואת זרע בית אביך מהיות זקן בביתך׃,Hebrew
והבטת צר מעון בכל אשר ייטיב את ישראל ולא יהיה זקן בביתך כל הימים׃,Hebrew
ואיש לא אכרית לך מעם מזבחי לכלות את עיניך ולאדיב את נפשך וכל מרבית ביתך ימותו אנשים׃,Hebrew
וזה לך האות אשר יבא אל שני בניך אל חפני ופינחס ביום אחד ימותו שניהם׃,Hebrew
והקימתי לי כהן נאמן כאשר בלבבי ובנפשי יעשה ובניתי לו בית נאמן והתהלך לפני משיחי כל הימים׃,Hebrew
והיה כל הנותר בביתך יבוא להשתחות לו לאגורת כסף וככר לחם ואמר ספחני נא אל אחת הכהנות לאכל פת לחם׃,Hebrew
והנער שמואל משרת את יהוה לפני עלי ודבר יהוה היה יקר בימים ההם אין חזון נפרץ׃,Hebrew
ויהי ביום ההוא ועלי שכב במקמו ועינו החלו כהות לא יוכל לראות׃,Hebrew
ונר אלהים טרם יכבה ושמואל שכב בהיכל יהוה אשר שם ארון אלהים׃,Hebrew
ויקרא יהוה אל שמואל ויאמר הנני׃,Hebrew
וירץ אל עלי ויאמר הנני כי קראת לי ויאמר לא קראתי שוב שכב וילך וישכב׃,Hebrew
ויסף יהוה קרא עוד שמואל ויקם שמואל וילך אל עלי ויאמר הנני כי קראת לי ויאמר לא קראתי בני שוב שכב׃,Hebrew
ושמואל טרם ידע את יהוה וטרם יגלה אליו דבר יהוה׃,Hebrew
ויסף יהוה קרא שמואל בשלשית ויקם וילך אל עלי ויאמר הנני כי קראת לי ויבן עלי כי יהוה קרא לנער׃,Hebrew
ויאמר עלי לשמואל לך שכב והיה אם יקרא אליך ואמרת דבר יהוה כי שמע עבדך וילך שמואל וישכב במקומו׃,Hebrew
ויבא יהוה ויתיצב ויקרא כפעם בפעם שמואל שמואל ויאמר שמואל דבר כי שמע עבדך׃,Hebrew
ויאמר יהוה אל שמואל הנה אנכי עשה דבר בישראל אשר כל שמעו תצלינה שתי אזניו׃,Hebrew
ביום ההוא אקים אל עלי את כל אשר דברתי אל ביתו החל וכלה׃,Hebrew
והגדתי לו כי שפט אני את ביתו עד עולם בעון אשר ידע כי מקללים להם בניו ולא כהה בם׃,Hebrew
ולכן נשבעתי לבית עלי אם יתכפר עון בית עלי בזבח ובמנחה עד עולם׃,Hebrew
וישכב שמואל עד הבקר ויפתח את דלתות בית יהוה ושמואל ירא מהגיד את המראה אל עלי׃,Hebrew
ויקרא עלי את שמואל ויאמר שמואל בני ויאמר הנני׃,Hebrew
ויאמר מה הדבר אשר דבר אליך אל נא תכחד ממני כה יעשה לך אלהים וכה יוסיף אם תכחד ממני דבר מכל הדבר אשר דבר אליך׃,Hebrew
ויגד לו שמואל את כל הדברים ולא כחד ממנו ויאמר יהוה הוא הטוב בעינו יעשה׃,Hebrew
ויגדל שמואל ויהוה היה עמו ולא הפיל מכל דבריו ארצה׃,Hebrew
וידע כל ישראל מדן ועד באר שבע כי נאמן שמואל לנביא ליהוה׃,Hebrew
ויסף יהוה להראה בשלה כי נגלה יהוה אל שמואל בשלו בדבר יהוה׃,Hebrew
ויהי דבר שמואל לכל ישראל ויצא ישראל לקראת פלשתים למלחמה ויחנו על האבן העזר ופלשתים חנו באפק׃,Hebrew
ויערכו פלשתים לקראת ישראל ותטש המלחמה וינגף ישראל לפני פלשתים ויכו במערכה בשדה כארבעת אלפים איש׃,Hebrew
ויבא העם אל המחנה ויאמרו זקני ישראל למה נגפנו יהוה היום לפני פלשתים נקחה אלינו משלה את ארון ברית יהוה ויבא בקרבנו וישענו מכף איבינו׃,Hebrew
וישלח העם שלה וישאו משם את ארון ברית יהוה צבאות ישב הכרבים ושם שני בני עלי עם ארון ברית האלהים חפני ופינחס׃,Hebrew
ויהי כבוא ארון ברית יהוה אל המחנה וירעו כל ישראל תרועה גדולה ותהם הארץ׃,Hebrew
וישמעו פלשתים את קול התרועה ויאמרו מה קול התרועה הגדולה הזאת במחנה העברים וידעו כי ארון יהוה בא אל המחנה׃,Hebrew
ויראו הפלשתים כי אמרו בא אלהים אל המחנה ויאמרו אוי לנו כי לא היתה כזאת אתמול שלשם׃,Hebrew
אוי לנו מי יצילנו מיד האלהים האדירים האלה אלה הם האלהים המכים את מצרים בכל מכה במדבר׃,Hebrew
התחזקו והיו לאנשים פלשתים פן תעבדו לעברים כאשר עבדו לכם והייתם לאנשים ונלחמתם׃,Hebrew
וילחמו פלשתים וינגף ישראל וינסו איש לאהליו ותהי המכה גדולה מאד ויפל מישראל שלשים אלף רגלי׃,Hebrew
וארון אלהים נלקח ושני בני עלי מתו חפני ופינחס׃,Hebrew
וירץ איש בנימן מהמערכה ויבא שלה ביום ההוא ומדיו קרעים ואדמה על ראשו׃,Hebrew
ויבוא והנה עלי ישב על הכסא יך דרך מצפה כי היה לבו חרד על ארון האלהים והאיש בא להגיד בעיר ותזעק כל העיר׃,Hebrew
וישמע עלי את קול הצעקה ויאמר מה קול ההמון הזה והאיש מהר ויבא ויגד לעלי׃,Hebrew
ועלי בן תשעים ושמנה שנה ועיניו קמה ולא יכול לראות׃,Hebrew
ויאמר האיש אל עלי אנכי הבא מן המערכה ואני מן המערכה נסתי היום ויאמר מה היה הדבר בני׃,Hebrew
ויען המבשר ויאמר נס ישראל לפני פלשתים וגם מגפה גדולה היתה בעם וגם שני בניך מתו חפני ופינחס וארון האלהים נלקחה׃,Hebrew
ויהי כהזכירו את ארון האלהים ויפל מעל הכסא אחרנית בעד יד השער ותשבר מפרקתו וימת כי זקן האיש וכבד והוא שפט את ישראל ארבעים שנה׃,Hebrew
וכלתו אשת פינחס הרה ללת ותשמע את השמעה אל הלקח ארון האלהים ומת חמיה ואישה ותכרע ותלד כי נהפכו עליה צריה׃,Hebrew
וכעת מותה ותדברנה הנצבות עליה אל תיראי כי בן ילדת ולא ענתה ולא שתה לבה׃,Hebrew
ותקרא לנער אי כבוד לאמר גלה כבוד מישראל אל הלקח ארון האלהים ואל חמיה ואישה׃,Hebrew
ותאמר גלה כבוד מישראל כי נלקח ארון האלהים׃,Hebrew
ופלשתים לקחו את ארון האלהים ויבאהו מאבן העזר אשדודה׃,Hebrew
ויקחו פלשתים את ארון האלהים ויביאו אתו בית דגון ויציגו אתו אצל דגון׃,Hebrew
וישכמו אשדודים ממחרת והנה דגון נפל לפניו ארצה לפני ארון יהוה ויקחו את דגון וישבו אתו למקומו׃,Hebrew
וישכמו בבקר ממחרת והנה דגון נפל לפניו ארצה לפני ארון יהוה וראש דגון ושתי כפות ידיו כרתות אל המפתן רק דגון נשאר עליו׃,Hebrew
על כן לא ידרכו כהני דגון וכל הבאים בית דגון על מפתן דגון באשדוד עד היום הזה׃,Hebrew
ותכבד יד יהוה אל האשדודים וישמם ויך אתם בעפלים את אשדוד ואת גבוליה׃,Hebrew
ויראו אנשי אשדוד כי כן ואמרו לא ישב ארון אלהי ישראל עמנו כי קשתה ידו עלינו ועל דגון אלהינו׃,Hebrew
וישלחו ויאספו את כל סרני פלשתים אליהם ויאמרו מה נעשה לארון אלהי ישראל ויאמרו גת יסב ארון אלהי ישראל ויסבו את ארון אלהי ישראל׃,Hebrew
ויהי אחרי הסבו אתו ותהי יד יהוה בעיר מהומה גדולה מאד ויך את אנשי העיר מקטן ועד גדול וישתרו להם עפלים׃,Hebrew
וישלחו את ארון האלהים עקרון ויהי כבוא ארון האלהים עקרון ויזעקו העקרנים לאמר הסבו אלי את ארון אלהי ישראל להמיתני ואת עמי׃,Hebrew
וישלחו ויאספו את כל סרני פלשתים ויאמרו שלחו את ארון אלהי ישראל וישב למקמו ולא ימית אתי ואת עמי כי היתה מהומת מות בכל העיר כבדה מאד יד האלהים שם׃,Hebrew
והאנשים אשר לא מתו הכו בעפלים ותעל שועת העיר השמים׃,Hebrew
ויהי ארון יהוה בשדה פלשתים שבעה חדשים׃,Hebrew
ויקראו פלשתים לכהנים ולקסמים לאמר מה נעשה לארון יהוה הודענו במה נשלחנו למקומו׃,Hebrew
ויאמרו אם משלחים את ארון אלהי ישראל אל תשלחו אתו ריקם כי השב תשיבו לו אשם אז תרפאו ונודע לכם למה לא תסור ידו מכם׃,Hebrew
ויאמרו מה האשם אשר נשיב לו ויאמרו מספר סרני פלשתים חמשה עפלי זהב וחמשה עכברי זהב כי מגפה אחת לכלם ולסרניכם׃,Hebrew
ועשיתם צלמי עפליכם וצלמי עכבריכם המשחיתם את הארץ ונתתם לאלהי ישראל כבוד אולי יקל את ידו מעליכם ומעל אלהיכם ומעל ארצכם׃,Hebrew
ולמה תכבדו את לבבכם כאשר כבדו מצרים ופרעה את לבם הלוא כאשר התעלל בהם וישלחום וילכו׃,Hebrew
ועתה קחו ועשו עגלה חדשה אחת ושתי פרות עלות אשר לא עלה עליהם על ואסרתם את הפרות בעגלה והשיבתם בניהם מאחריהם הביתה׃,Hebrew
ולקחתם את ארון יהוה ונתתם אתו אל העגלה ואת כלי הזהב אשר השבתם לו אשם תשימו בארגז מצדו ושלחתם אתו והלך׃,Hebrew
וראיתם אם דרך גבולו יעלה בית שמש הוא עשה לנו את הרעה הגדולה הזאת ואם לא וידענו כי לא ידו נגעה בנו מקרה הוא היה לנו׃,Hebrew
ויעשו האנשים כן ויקחו שתי פרות עלות ויאסרום בעגלה ואת בניהם כלו בבית׃,Hebrew
וישמו את ארון יהוה אל העגלה ואת הארגז ואת עכברי הזהב ואת צלמי טחריהם׃,Hebrew
וישרנה הפרות בדרך על דרך בית שמש במסלה אחת הלכו הלך וגעו ולא סרו ימין ושמאול וסרני פלשתים הלכים אחריהם עד גבול בית שמש׃,Hebrew
ובית שמש קצרים קציר חטים בעמק וישאו את עיניהם ויראו את הארון וישמחו לראות׃,Hebrew
והעגלה באה אל שדה יהושע בית השמשי ותעמד שם ושם אבן גדולה ויבקעו את עצי העגלה ואת הפרות העלו עלה ליהוה׃,Hebrew
והלוים הורידו את ארון יהוה ואת הארגז אשר אתו אשר בו כלי זהב וישמו אל האבן הגדולה ואנשי בית שמש העלו עלות ויזבחו זבחים ביום ההוא ליהוה׃,Hebrew
וחמשה סרני פלשתים ראו וישבו עקרון ביום ההוא׃,Hebrew
ואלה טחרי הזהב אשר השיבו פלשתים אשם ליהוה לאשדוד אחד לעזה אחד לאשקלון אחד לגת אחד לעקרון אחד׃,Hebrew
ועכברי הזהב מספר כל ערי פלשתים לחמשת הסרנים מעיר מבצר ועד כפר הפרזי ועד אבל הגדולה אשר הניחו עליה את ארון יהוה עד היום הזה בשדה יהושע בית השמשי׃,Hebrew
ויך באנשי בית שמש כי ראו בארון יהוה ויך בעם שבעים איש חמשים אלף איש ויתאבלו העם כי הכה יהוה בעם מכה גדולה׃,Hebrew
ויאמרו אנשי בית שמש מי יוכל לעמד לפני יהוה האלהים הקדוש הזה ואל מי יעלה מעלינו׃,Hebrew
וישלחו מלאכים אל יושבי קרית יערים לאמר השבו פלשתים את ארון יהוה רדו העלו אתו אליכם׃,Hebrew
ויבאו אנשי קרית יערים ויעלו את ארון יהוה ויבאו אתו אל בית אבינדב בגבעה ואת אלעזר בנו קדשו לשמר את ארון יהוה׃,Hebrew
ויהי מיום שבת הארון בקרית יערים וירבו הימים ויהיו עשרים שנה וינהו כל בית ישראל אחרי יהוה׃,Hebrew
ויאמר שמואל אל כל בית ישראל לאמר אם בכל לבבכם אתם שבים אל יהוה הסירו את אלהי הנכר מתוככם והעשתרות והכינו לבבכם אל יהוה ועבדהו לבדו ויצל אתכם מיד פלשתים׃,Hebrew
ויסירו בני ישראל את הבעלים ואת העשתרת ויעבדו את יהוה לבדו׃,Hebrew
ויאמר שמואל קבצו את כל ישראל המצפתה ואתפלל בעדכם אל יהוה׃,Hebrew
ויקבצו המצפתה וישאבו מים וישפכו לפני יהוה ויצומו ביום ההוא ויאמרו שם חטאנו ליהוה וישפט שמואל את בני ישראל במצפה׃,Hebrew
וישמעו פלשתים כי התקבצו בני ישראל המצפתה ויעלו סרני פלשתים אל ישראל וישמעו בני ישראל ויראו מפני פלשתים׃,Hebrew
ויאמרו בני ישראל אל שמואל אל תחרש ממנו מזעק אל יהוה אלהינו וישענו מיד פלשתים׃,Hebrew
ויקח שמואל טלה חלב אחד ויעלה עולה כליל ליהוה ויזעק שמואל אל יהוה בעד ישראל ויענהו יהוה׃,Hebrew
ויהי שמואל מעלה העולה ופלשתים נגשו למלחמה בישראל וירעם יהוה בקול גדול ביום ההוא על פלשתים ויהמם וינגפו לפני ישראל׃,Hebrew
ויצאו אנשי ישראל מן המצפה וירדפו את פלשתים ויכום עד מתחת לבית כר׃,Hebrew
ויקח שמואל אבן אחת וישם בין המצפה ובין השן ויקרא את שמה אבן העזר ויאמר עד הנה עזרנו יהוה׃,Hebrew
ויכנעו הפלשתים ולא יספו עוד לבוא בגבול ישראל ותהי יד יהוה בפלשתים כל ימי שמואל׃,Hebrew
ותשבנה הערים אשר לקחו פלשתים מאת ישראל לישראל מעקרון ועד גת ואת גבולן הציל ישראל מיד פלשתים ויהי שלום בין ישראל ובין האמרי׃,Hebrew
וישפט שמואל את ישראל כל ימי חייו׃,Hebrew
והלך מדי שנה בשנה וסבב בית אל והגלגל והמצפה ושפט את ישראל את כל המקומות האלה׃,Hebrew
ותשבתו הרמתה כי שם ביתו ושם שפט את ישראל ויבן שם מזבח ליהוה׃,Hebrew
ויהי כאשר זקן שמואל וישם את בניו שפטים לישראל׃,Hebrew
ויהי שם בנו הבכור יואל ושם משנהו אביה שפטים בבאר שבע׃,Hebrew
ולא הלכו בניו בדרכו ויטו אחרי הבצע ויקחו שחד ויטו משפט׃,Hebrew
ויתקבצו כל זקני ישראל ויבאו אל שמואל הרמתה׃,Hebrew
ויאמרו אליו הנה אתה זקנת ובניך לא הלכו בדרכיך עתה שימה לנו מלך לשפטנו ככל הגוים׃,Hebrew
וירע הדבר בעיני שמואל כאשר אמרו תנה לנו מלך לשפטנו ויתפלל שמואל אל יהוה׃,Hebrew
ויאמר יהוה אל שמואל שמע בקול העם לכל אשר יאמרו אליך כי לא אתך מאסו כי אתי מאסו ממלך עליהם׃,Hebrew
ככל המעשים אשר עשו מיום העלתי אתם ממצרים ועד היום הזה ויעזבני ויעבדו אלהים אחרים כן המה עשים גם לך׃,Hebrew
ועתה שמע בקולם אך כי העד תעיד בהם והגדת להם משפט המלך אשר ימלך עליהם׃,Hebrew
ויאמר שמואל את כל דברי יהוה אל העם השאלים מאתו מלך׃,Hebrew
ויאמר זה יהיה משפט המלך אשר ימלך עליכם את בניכם יקח ושם לו במרכבתו ובפרשיו ורצו לפני מרכבתו׃,Hebrew
ולשום לו שרי אלפים ושרי חמשים ולחרש חרישו ולקצר קצירו ולעשות כלי מלחמתו וכלי רכבו׃,Hebrew
ואת בנותיכם יקח לרקחות ולטבחות ולאפות׃,Hebrew
ואת שדותיכם ואת כרמיכם וזיתיכם הטובים יקח ונתן לעבדיו׃,Hebrew
וזרעיכם וכרמיכם יעשר ונתן לסריסיו ולעבדיו׃,Hebrew
ואת עבדיכם ואת שפחותיכם ואת בחוריכם הטובים ואת חמוריכם יקח ועשה למלאכתו׃,Hebrew
צאנכם יעשר ואתם תהיו לו לעבדים׃,Hebrew
וזעקתם ביום ההוא מלפני מלככם אשר בחרתם לכם ולא יענה יהוה אתכם ביום ההוא׃,Hebrew
וימאנו העם לשמע בקול שמואל ויאמרו לא כי אם מלך יהיה עלינו׃,Hebrew
והיינו גם אנחנו ככל הגוים ושפטנו מלכנו ויצא לפנינו ונלחם את מלחמתנו׃,Hebrew
וישמע שמואל את כל דברי העם וידברם באזני יהוה׃,Hebrew
ויאמר יהוה אל שמואל שמע בקולם והמלכת להם מלך ויאמר שמואל אל אנשי ישראל לכו איש לעירו׃,Hebrew
ויהי איש מבן ימין ושמו קיש בן אביאל בן צרור בן בכורת בן אפיח בן איש ימיני גבור חיל׃,Hebrew
ולו היה בן ושמו שאול בחור וטוב ואין איש מבני ישראל טוב ממנו משכמו ומעלה גבה מכל העם׃,Hebrew
ותאבדנה האתנות לקיש אבי שאול ויאמר קיש אל שאול בנו קח נא אתך את אחד מהנערים וקום לך בקש את האתנת׃,Hebrew
ויעבר בהר אפרים ויעבר בארץ שלשה ולא מצאו ויעברו בארץ שעלים ואין ויעבר בארץ ימיני ולא מצאו׃,Hebrew
המה באו בארץ צוף ושאול אמר לנערו אשר עמו לכה ונשובה פן יחדל אבי מן האתנות ודאג לנו׃,Hebrew
ויאמר לו הנה נא איש אלהים בעיר הזאת והאיש נכבד כל אשר ידבר בוא יבוא עתה נלכה שם אולי יגיד לנו את דרכנו אשר הלכנו עליה׃,Hebrew
ויאמר שאול לנערו והנה נלך ומה נביא לאיש כי הלחם אזל מכלינו ותשורה אין להביא לאיש האלהים מה אתנו׃,Hebrew
ויסף הנער לענות את שאול ויאמר הנה נמצא בידי רבע שקל כסף ונתתי לאיש האלהים והגיד לנו את דרכנו׃,Hebrew
לפנים בישראל כה אמר האיש בלכתו לדרוש אלהים לכו ונלכה עד הראה כי לנביא היום יקרא לפנים הראה׃,Hebrew
ויאמר שאול לנערו טוב דברך לכה נלכה וילכו אל העיר אשר שם איש האלהים׃,Hebrew
המה עלים במעלה העיר והמה מצאו נערות יצאות לשאב מים ויאמרו להן היש בזה הראה׃,Hebrew
ותענינה אותם ותאמרנה יש הנה לפניך מהר עתה כי היום בא לעיר כי זבח היום לעם בבמה׃,Hebrew
כבאכם העיר כן תמצאון אתו בטרם יעלה הבמתה לאכל כי לא יאכל העם עד באו כי הוא יברך הזבח אחרי כן יאכלו הקראים ועתה עלו כי אתו כהיום תמצאון אתו׃,Hebrew
ויעלו העיר המה באים בתוך העיר והנה שמואל יצא לקראתם לעלות הבמה׃,Hebrew
ויהוה גלה את אזן שמואל יום אחד לפני בוא שאול לאמר׃,Hebrew
כעת מחר אשלח אליך איש מארץ בנימן ומשחתו לנגיד על עמי ישראל והושיע את עמי מיד פלשתים כי ראיתי את עמי כי באה צעקתו אלי׃,Hebrew
ושמואל ראה את שאול ויהוה ענהו הנה האיש אשר אמרתי אליך זה יעצר בעמי׃,Hebrew
ויגש שאול את שמואל בתוך השער ויאמר הגידה נא לי אי זה בית הראה׃,Hebrew
ויען שמואל את שאול ויאמר אנכי הראה עלה לפני הבמה ואכלתם עמי היום ושלחתיך בבקר וכל אשר בלבבך אגיד לך׃,Hebrew
ולאתנות האבדות לך היום שלשת הימים אל תשם את לבך להם כי נמצאו ולמי כל חמדת ישראל הלוא לך ולכל בית אביך׃,Hebrew
ויען שאול ויאמר הלוא בן ימיני אנכי מקטני שבטי ישראל ומשפחתי הצערה מכל משפחות שבטי בנימן ולמה דברת אלי כדבר הזה׃,Hebrew
ויקח שמואל את שאול ואת נערו ויביאם לשכתה ויתן להם מקום בראש הקרואים והמה כשלשים איש׃,Hebrew
ויאמר שמואל לטבח תנה את המנה אשר נתתי לך אשר אמרתי אליך שים אתה עמך׃,Hebrew
וירם הטבח את השוק והעליה וישם לפני שאול ויאמר הנה הנשאר שים לפניך אכל כי למועד שמור לך לאמר העם קראתי ויאכל שאול עם שמואל ביום ההוא׃,Hebrew
וירדו מהבמה העיר וידבר עם שאול על הגג׃,Hebrew
וישכמו ויהי כעלות השחר ויקרא שמואל אל שאול הגג לאמר קומה ואשלחך ויקם שאול ויצאו שניהם הוא ושמואל החוצה׃,Hebrew
המה יורדים בקצה העיר ושמואל אמר אל שאול אמר לנער ויעבר לפנינו ויעבר ואתה עמד כיום ואשמיעך את דבר אלהים׃,Hebrew
ויקח שמואל את פך השמן ויצק על ראשו וישקהו ויאמר הלוא כי משחך יהוה על נחלתו לנגיד׃,Hebrew
בלכתך היום מעמדי ומצאת שני אנשים עם קברת רחל בגבול בנימן בצלצח ואמרו אליך נמצאו האתנות אשר הלכת לבקש והנה נטש אביך את דברי האתנות ודאג לכם לאמר מה אעשה לבני׃,Hebrew
וחלפת משם והלאה ובאת עד אלון תבור ומצאוך שם שלשה אנשים עלים אל האלהים בית אל אחד נשא שלשה גדיים ואחד נשא שלשת ככרות לחם ואחד נשא נבל יין׃,Hebrew
ושאלו לך לשלום ונתנו לך שתי לחם ולקחת מידם׃,Hebrew
אחר כן תבוא גבעת האלהים אשר שם נצבי פלשתים ויהי כבאך שם העיר ופגעת חבל נביאים ירדים מהבמה ולפניהם נבל ותף וחליל וכנור והמה מתנבאים׃,Hebrew
וצלחה עליך רוח יהוה והתנבית עמם ונהפכת לאיש אחר׃,Hebrew
והיה כי תבאינה האתות האלה לך עשה לך אשר תמצא ידך כי האלהים עמך׃,Hebrew
וירדת לפני הגלגל והנה אנכי ירד אליך להעלות עלות לזבח זבחי שלמים שבעת ימים תוחל עד בואי אליך והודעתי לך את אשר תעשה׃,Hebrew
והיה כהפנתו שכמו ללכת מעם שמואל ויהפך לו אלהים לב אחר ויבאו כל האתות האלה ביום ההוא׃,Hebrew
ויבאו שם הגבעתה והנה חבל נבאים לקראתו ותצלח עליו רוח אלהים ויתנבא בתוכם׃,Hebrew
ויהי כל יודעו מאתמול שלשום ויראו והנה עם נבאים נבא ויאמר העם איש אל רעהו מה זה היה לבן קיש הגם שאול בנביאים׃,Hebrew
ויען איש משם ויאמר ומי אביהם על כן היתה למשל הגם שאול בנבאים׃,Hebrew
ויכל מהתנבות ויבא הבמה׃,Hebrew
ויאמר דוד שאול אליו ואל נערו אן הלכתם ויאמר לבקש את האתנות ונראה כי אין ונבוא אל שמואל׃,Hebrew
ויאמר דוד שאול הגידה נא לי מה אמר לכם שמואל׃,Hebrew
ויאמר שאול אל דודו הגד הגיד לנו כי נמצאו האתנות ואת דבר המלוכה לא הגיד לו אשר אמר שמואל׃,Hebrew
ויצעק שמואל את העם אל יהוה המצפה׃,Hebrew
ויאמר אל בני ישראל כה אמר יהוה אלהי ישראל אנכי העליתי את ישראל ממצרים ואציל אתכם מיד מצרים ומיד כל הממלכות הלחצים אתכם׃,Hebrew
ואתם היום מאסתם את אלהיכם אשר הוא מושיע לכם מכל רעותיכם וצרתיכם ותאמרו לו כי מלך תשים עלינו ועתה התיצבו לפני יהוה לשבטיכם ולאלפיכם׃,Hebrew
ויקרב שמואל את כל שבטי ישראל וילכד שבט בנימן׃,Hebrew
ויקרב את שבט בנימן למשפחתו ותלכד משפחת המטרי וילכד שאול בן קיש ויבקשהו ולא נמצא׃,Hebrew
וישאלו עוד ביהוה הבא עוד הלם איש ויאמר יהוה הנה הוא נחבא אל הכלים׃,Hebrew
וירצו ויקחהו משם ויתיצב בתוך העם ויגבה מכל העם משכמו ומעלה׃,Hebrew
ויאמר שמואל אל כל העם הראיתם אשר בחר בו יהוה כי אין כמהו בכל העם וירעו כל העם ויאמרו יחי המלך׃,Hebrew
וידבר שמואל אל העם את משפט המלכה ויכתב בספר וינח לפני יהוה וישלח שמואל את כל העם איש לביתו׃,Hebrew
וגם שאול הלך לביתו גבעתה וילכו עמו החיל אשר נגע אלהים בלבם׃,Hebrew
ובני בליעל אמרו מה ישענו זה ויבזהו ולא הביאו לו מנחה ויהי כמחריש׃,Hebrew
ויעל נחש העמוני ויחן על יבש גלעד ויאמרו כל אנשי יביש אל נחש כרת לנו ברית ונעבדך׃,Hebrew
ויאמר אליהם נחש העמוני בזאת אכרת לכם בנקור לכם כל עין ימין ושמתיה חרפה על כל ישראל׃,Hebrew
ויאמרו אליו זקני יביש הרף לנו שבעת ימים ונשלחה מלאכים בכל גבול ישראל ואם אין מושיע אתנו ויצאנו אליך׃,Hebrew
ויבאו המלאכים גבעת שאול וידברו הדברים באזני העם וישאו כל העם את קולם ויבכו׃,Hebrew
והנה שאול בא אחרי הבקר מן השדה ויאמר שאול מה לעם כי יבכו ויספרו לו את דברי אנשי יביש׃,Hebrew
ותצלח רוח אלהים על שאול בשמעו את הדברים האלה ויחר אפו מאד׃,Hebrew
ויקח צמד בקר וינתחהו וישלח בכל גבול ישראל ביד המלאכים לאמר אשר איננו יצא אחרי שאול ואחר שמואל כה יעשה לבקרו ויפל פחד יהוה על העם ויצאו כאיש אחד׃,Hebrew
ויפקדם בבזק ויהיו בני ישראל שלש מאות אלף ואיש יהודה שלשים אלף׃,Hebrew
ויאמרו למלאכים הבאים כה תאמרון לאיש יביש גלעד מחר תהיה לכם תשועה בחם השמש ויבאו המלאכים ויגידו לאנשי יביש וישמחו׃,Hebrew
ויאמרו אנשי יביש מחר נצא אליכם ועשיתם לנו ככל הטוב בעיניכם׃,Hebrew
ויהי ממחרת וישם שאול את העם שלשה ראשים ויבאו בתוך המחנה באשמרת הבקר ויכו את עמון עד חם היום ויהי הנשארים ויפצו ולא נשארו בם שנים יחד׃,Hebrew
ויאמר העם אל שמואל מי האמר שאול ימלך עלינו תנו האנשים ונמיתם׃,Hebrew
ויאמר שאול לא יומת איש ביום הזה כי היום עשה יהוה תשועה בישראל׃,Hebrew
ויאמר שמואל אל העם לכו ונלכה הגלגל ונחדש שם המלוכה׃,Hebrew
וילכו כל העם הגלגל וימלכו שם את שאול לפני יהוה בגלגל ויזבחו שם זבחים שלמים לפני יהוה וישמח שם שאול וכל אנשי ישראל עד מאד׃,Hebrew
ויאמר שמואל אל כל ישראל הנה שמעתי בקלכם לכל אשר אמרתם לי ואמליך עליכם מלך׃,Hebrew
ועתה הנה המלך מתהלך לפניכם ואני זקנתי ושבתי ובני הנם אתכם ואני התהלכתי לפניכם מנערי עד היום הזה׃,Hebrew
הנני ענו בי נגד יהוה ונגד משיחו את שור מי לקחתי וחמור מי לקחתי ואת מי עשקתי את מי רצותי ומיד מי לקחתי כפר ואעלים עיני בו ואשיב לכם׃,Hebrew
ויאמרו לא עשקתנו ולא רצותנו ולא לקחת מיד איש מאומה׃,Hebrew
ויאמר אליהם עד יהוה בכם ועד משיחו היום הזה כי לא מצאתם בידי מאומה ויאמר עד׃,Hebrew
ויאמר שמואל אל העם יהוה אשר עשה את משה ואת אהרן ואשר העלה את אבתיכם מארץ מצרים׃,Hebrew
ועתה התיצבו ואשפטה אתכם לפני יהוה את כל צדקות יהוה אשר עשה אתכם ואת אבותיכם׃,Hebrew
כאשר בא יעקב מצרים ויזעקו אבותיכם אל יהוה וישלח יהוה את משה ואת אהרן ויוציאו את אבתיכם ממצרים וישבום במקום הזה׃,Hebrew
וישכחו את יהוה אלהיהם וימכר אתם ביד סיסרא שר צבא חצור וביד פלשתים וביד מלך מואב וילחמו בם׃,Hebrew
ויזעקו אל יהוה ויאמר חטאנו כי עזבנו את יהוה ונעבד את הבעלים ואת העשתרות ועתה הצילנו מיד איבינו ונעבדך׃,Hebrew
וישלח יהוה את ירבעל ואת בדן ואת יפתח ואת שמואל ויצל אתכם מיד איביכם מסביב ותשבו בטח׃,Hebrew
ותראו כי נחש מלך בני עמון בא עליכם ותאמרו לי לא כי מלך ימלך עלינו ויהוה אלהיכם מלככם׃,Hebrew
ועתה הנה המלך אשר בחרתם אשר שאלתם והנה נתן יהוה עליכם מלך׃,Hebrew
אם תיראו את יהוה ועבדתם אתו ושמעתם בקלו ולא תמרו את פי יהוה והיתם גם אתם וגם המלך אשר מלך עליכם אחר יהוה אלהיכם׃,Hebrew
ואם לא תשמעו בקול יהוה ומריתם את פי יהוה והיתה יד יהוה בכם ובאבתיכם׃,Hebrew
גם עתה התיצבו וראו את הדבר הגדול הזה אשר יהוה עשה לעיניכם׃,Hebrew
הלוא קציר חטים היום אקרא אל יהוה ויתן קלות ומטר ודעו וראו כי רעתכם רבה אשר עשיתם בעיני יהוה לשאול לכם מלך׃,Hebrew
ויקרא שמואל אל יהוה ויתן יהוה קלת ומטר ביום ההוא ויירא כל העם מאד את יהוה ואת שמואל׃,Hebrew
ויאמרו כל העם אל שמואל התפלל בעד עבדיך אל יהוה אלהיך ואל נמות כי יספנו על כל חטאתינו רעה לשאל לנו מלך׃,Hebrew
ויאמר שמואל אל העם אל תיראו אתם עשיתם את כל הרעה הזאת אך אל תסורו מאחרי יהוה ועבדתם את יהוה בכל לבבכם׃,Hebrew
ולא תסורו כי אחרי התהו אשר לא יועילו ולא יצילו כי תהו המה׃,Hebrew
כי לא יטש יהוה את עמו בעבור שמו הגדול כי הואיל יהוה לעשות אתכם לו לעם׃,Hebrew
גם אנכי חלילה לי מחטא ליהוה מחדל להתפלל בעדכם והוריתי אתכם בדרך הטובה והישרה׃,Hebrew
אך יראו את יהוה ועבדתם אתו באמת בכל לבבכם כי ראו את אשר הגדל עמכם׃,Hebrew
ואם הרע תרעו גם אתם גם מלככם תספו׃,Hebrew
בן שנה שאול במלכו ושתי שנים מלך על ישראל׃,Hebrew
ויבחר לו שאול שלשת אלפים מישראל ויהיו עם שאול אלפים במכמש ובהר בית אל ואלף היו עם יונתן בגבעת בנימין ויתר העם שלח איש לאהליו׃,Hebrew
ויך יונתן את נציב פלשתים אשר בגבע וישמעו פלשתים ושאול תקע בשופר בכל הארץ לאמר ישמעו העברים׃,Hebrew
וכל ישראל שמעו לאמר הכה שאול את נציב פלשתים וגם נבאש ישראל בפלשתים ויצעקו העם אחרי שאול הגלגל׃,Hebrew
ופלשתים נאספו להלחם עם ישראל שלשים אלף רכב וששת אלפים פרשים ועם כחול אשר על שפת הים לרב ויעלו ויחנו במכמש קדמת בית און׃,Hebrew
ואיש ישראל ראו כי צר לו כי נגש העם ויתחבאו העם במערות ובחוחים ובסלעים ובצרחים ובברות׃,Hebrew
ועברים עברו את הירדן ארץ גד וגלעד ושאול עודנו בגלגל וכל העם חרדו אחריו׃,Hebrew
וייחל שבעת ימים למועד אשר שמואל ולא בא שמואל הגלגל ויפץ העם מעליו׃,Hebrew
ויאמר שאול הגשו אלי העלה והשלמים ויעל העלה׃,Hebrew
ויהי ככלתו להעלות העלה והנה שמואל בא ויצא שאול לקראתו לברכו׃,Hebrew
ויאמר שמואל מה עשית ויאמר שאול כי ראיתי כי נפץ העם מעלי ואתה לא באת למועד הימים ופלשתים נאספים מכמש׃,Hebrew
ואמר עתה ירדו פלשתים אלי הגלגל ופני יהוה לא חליתי ואתאפק ואעלה העלה׃,Hebrew
ויאמר שמואל אל שאול נסכלת לא שמרת את מצות יהוה אלהיך אשר צוך כי עתה הכין יהוה את ממלכתך אל ישראל עד עולם׃,Hebrew
ועתה ממלכתך לא תקום בקש יהוה לו איש כלבבו ויצוהו יהוה לנגיד על עמו כי לא שמרת את אשר צוך יהוה׃,Hebrew
ויקם שמואל ויעל מן הגלגל גבעת בנימן ויפקד שאול את העם הנמצאים עמו כשש מאות איש׃,Hebrew
ושאול ויונתן בנו והעם הנמצא עמם ישבים בגבע בנימן ופלשתים חנו במכמש׃,Hebrew
ויצא המשחית ממחנה פלשתים שלשה ראשים הראש אחד יפנה אל דרך עפרה אל ארץ שועל׃,Hebrew
והראש אחד יפנה דרך בית חרון והראש אחד יפנה דרך הגבול הנשקף על גי הצבעים המדברה׃,Hebrew
וחרש לא ימצא בכל ארץ ישראל כי אמר פלשתים פן יעשו העברים חרב או חנית׃,Hebrew
וירדו כל ישראל הפלשתים ללטוש איש את מחרשתו ואת אתו ואת קרדמו ואת מחרשתו׃,Hebrew
והיתה הפצירה פים למחרשת ולאתים ולשלש קלשון ולהקרדמים ולהציב הדרבן׃,Hebrew
והיה ביום מלחמת ולא נמצא חרב וחנית ביד כל העם אשר את שאול ואת יונתן ותמצא לשאול וליונתן בנו׃,Hebrew
ויצא מצב פלשתים אל מעבר מכמש׃,Hebrew
ויהי היום ויאמר יונתן בן שאול אל הנער נשא כליו לכה ונעברה אל מצב פלשתים אשר מעבר הלז ולאביו לא הגיד׃,Hebrew
ושאול יושב בקצה הגבעה תחת הרמון אשר במגרון והעם אשר עמו כשש מאות איש׃,Hebrew
ואחיה בן אחטוב אחי איכבוד בן פינחס בן עלי כהן יהוה בשלו נשא אפוד והעם לא ידע כי הלך יונתן׃,Hebrew
ובין המעברות אשר בקש יונתן לעבר על מצב פלשתים שן הסלע מהעבר מזה ושן הסלע מהעבר מזה ושם האחד בוצץ ושם האחד סנה׃,Hebrew
השן האחד מצוק מצפון מול מכמש והאחד מנגב מול גבע׃,Hebrew
ויאמר יהונתן אל הנער נשא כליו לכה ונעברה אל מצב הערלים האלה אולי יעשה יהוה לנו כי אין ליהוה מעצור להושיע ברב או במעט׃,Hebrew
ויאמר לו נשא כליו עשה כל אשר בלבבך נטה לך הנני עמך כלבבך׃,Hebrew
ויאמר יהונתן הנה אנחנו עברים אל האנשים ונגלינו אליהם׃,Hebrew
אם כה יאמרו אלינו דמו עד הגיענו אליכם ועמדנו תחתינו ולא נעלה אליהם׃,Hebrew
ואם כה יאמרו עלו עלינו ועלינו כי נתנם יהוה בידנו וזה לנו האות׃,Hebrew
ויגלו שניהם אל מצב פלשתים ויאמרו פלשתים הנה עברים יצאים מן החרים אשר התחבאו שם׃,Hebrew
ויענו אנשי המצבה את יונתן ואת נשא כליו ויאמרו עלו אלינו ונודיעה אתכם דבר ויאמר יונתן אל נשא כליו עלה אחרי כי נתנם יהוה ביד ישראל׃,Hebrew
ויעל יונתן על ידיו ועל רגליו ונשא כליו אחריו ויפלו לפני יונתן ונשא כליו ממותת אחריו׃,Hebrew
ותהי המכה הראשנה אשר הכה יונתן ונשא כליו כעשרים איש כבחצי מענה צמד שדה׃,Hebrew
ותהי חרדה במחנה בשדה ובכל העם המצב והמשחית חרדו גם המה ותרגז הארץ ותהי לחרדת אלהים׃,Hebrew
ויראו הצפים לשאול בגבעת בנימן והנה ההמון נמוג וילך והלם׃,Hebrew
ויאמר שאול לעם אשר אתו פקדו נא וראו מי הלך מעמנו ויפקדו והנה אין יונתן ונשא כליו׃,Hebrew
ויאמר שאול לאחיה הגישה ארון האלהים כי היה ארון האלהים ביום ההוא ובני ישראל׃,Hebrew
ויהי עד דבר שאול אל הכהן וההמון אשר במחנה פלשתים וילך הלוך ורב ויאמר שאול אל הכהן אסף ידך׃,Hebrew
ויזעק שאול וכל העם אשר אתו ויבאו עד המלחמה והנה היתה חרב איש ברעהו מהומה גדולה מאד׃,Hebrew
והעברים היו לפלשתים כאתמול שלשום אשר עלו עמם במחנה סביב וגם המה להיות עם ישראל אשר עם שאול ויונתן׃,Hebrew
וכל איש ישראל המתחבאים בהר אפרים שמעו כי נסו פלשתים וידבקו גם המה אחריהם במלחמה׃,Hebrew
ויושע יהוה ביום ההוא את ישראל והמלחמה עברה את בית און׃,Hebrew
ואיש ישראל נגש ביום ההוא ויאל שאול את העם לאמר ארור האיש אשר יאכל לחם עד הערב ונקמתי מאיבי ולא טעם כל העם לחם׃,Hebrew
וכל הארץ באו ביער ויהי דבש על פני השדה׃,Hebrew
ויבא העם אל היער והנה הלך דבש ואין משיג ידו אל פיו כי ירא העם את השבעה׃,Hebrew
ויונתן לא שמע בהשביע אביו את העם וישלח את קצה המטה אשר בידו ויטבל אותה ביערת הדבש וישב ידו אל פיו ותראנה עיניו׃,Hebrew
ויען איש מהעם ויאמר השבע השביע אביך את העם לאמר ארור האיש אשר יאכל לחם היום ויעף העם׃,Hebrew
ויאמר יונתן עכר אבי את הארץ ראו נא כי ארו עיני כי טעמתי מעט דבש הזה׃,Hebrew
אף כי לוא אכל אכל היום העם משלל איביו אשר מצא כי עתה לא רבתה מכה בפלשתים׃,Hebrew
ויכו ביום ההוא בפלשתים ממכמש אילנה ויעף העם מאד׃,Hebrew
ויעש העם אל שלל ויקחו צאן ובקר ובני בקר וישחטו ארצה ויאכל העם על הדם׃,Hebrew
ויגידו לשאול לאמר הנה העם חטאים ליהוה לאכל על הדם ויאמר בגדתם גלו אלי היום אבן גדולה׃,Hebrew
ויאמר שאול פצו בעם ואמרתם להם הגישו אלי איש שורו ואיש שיהו ושחטתם בזה ואכלתם ולא תחטאו ליהוה לאכל אל הדם ויגשו כל העם איש שורו בידו הלילה וישחטו שם׃,Hebrew
ויבן שאול מזבח ליהוה אתו החל לבנות מזבח ליהוה׃,Hebrew
ויאמר שאול נרדה אחרי פלשתים לילה ונבזה בהם עד אור הבקר ולא נשאר בהם איש ויאמרו כל הטוב בעיניך עשה ויאמר הכהן נקרבה הלם אל האלהים׃,Hebrew
וישאל שאול באלהים הארד אחרי פלשתים התתנם ביד ישראל ולא ענהו ביום ההוא׃,Hebrew
ויאמר שאול גשו הלם כל פנות העם ודעו וראו במה היתה החטאת הזאת היום׃,Hebrew
כי חי יהוה המושיע את ישראל כי אם ישנו ביונתן בני כי מות ימות ואין ענהו מכל העם׃,Hebrew
ויאמר אל כל ישראל אתם תהיו לעבר אחד ואני ויונתן בני נהיה לעבר אחד ויאמרו העם אל שאול הטוב בעיניך עשה׃,Hebrew
ויאמר שאול אל יהוה אלהי ישראל הבה תמים וילכד יונתן ושאול והעם יצאו׃,Hebrew
ויאמר שאול הפילו ביני ובין יונתן בני וילכד יונתן׃,Hebrew
ויאמר שאול אל יונתן הגידה לי מה עשיתה ויגד לו יונתן ויאמר טעם טעמתי בקצה המטה אשר בידי מעט דבש הנני אמות׃,Hebrew
ויאמר שאול כה יעשה אלהים וכה יוסף כי מות תמות יונתן׃,Hebrew
ויאמר העם אל שאול היונתן ימות אשר עשה הישועה הגדולה הזאת בישראל חלילה חי יהוה אם יפל משערת ראשו ארצה כי עם אלהים עשה היום הזה ויפדו העם את יונתן ולא מת׃,Hebrew
ויעל שאול מאחרי פלשתים ופלשתים הלכו למקומם׃,Hebrew
ושאול לכד המלוכה על ישראל וילחם סביב בכל איביו במואב ובבני עמון ובאדום ובמלכי צובה ובפלשתים ובכל אשר יפנה ירשיע׃,Hebrew
ויעש חיל ויך את עמלק ויצל את ישראל מיד שסהו׃,Hebrew
ויהיו בני שאול יונתן וישוי ומלכי שוע ושם שתי בנתיו שם הבכירה מרב ושם הקטנה מיכל׃,Hebrew
ושם אשת שאול אחינעם בת אחימעץ ושם שר צבאו אבינר בן נר דוד שאול׃,Hebrew
וקיש אבי שאול ונר אבי אבנר בן אביאל׃,Hebrew
ותהי המלחמה חזקה על פלשתים כל ימי שאול וראה שאול כל איש גבור וכל בן חיל ויאספהו אליו׃,Hebrew
ויאמר שמואל אל שאול אתי שלח יהוה למשחך למלך על עמו על ישראל ועתה שמע לקול דברי יהוה׃,Hebrew
כה אמר יהוה צבאות פקדתי את אשר עשה עמלק לישראל אשר שם לו בדרך בעלתו ממצרים׃,Hebrew
עתה לך והכיתה את עמלק והחרמתם את כל אשר לו ולא תחמל עליו והמתה מאיש עד אשה מעלל ועד יונק משור ועד שה מגמל ועד חמור׃,Hebrew
וישמע שאול את העם ויפקדם בטלאים מאתים אלף רגלי ועשרת אלפים את איש יהודה׃,Hebrew
ויבא שאול עד עיר עמלק וירב בנחל׃,Hebrew
ויאמר שאול אל הקיני לכו סרו רדו מתוך עמלקי פן אספך עמו ואתה עשיתה חסד עם כל בני ישראל בעלותם ממצרים ויסר קיני מתוך עמלק׃,Hebrew
ויך שאול את עמלק מחוילה בואך שור אשר על פני מצרים׃,Hebrew
ויתפש את אגג מלך עמלק חי ואת כל העם החרים לפי חרב׃,Hebrew
ויחמל שאול והעם על אגג ועל מיטב הצאן והבקר והמשנים ועל הכרים ועל כל הטוב ולא אבו החרימם וכל המלאכה נמבזה ונמס אתה החרימו׃,Hebrew
ויהי דבר יהוה אל שמואל לאמר׃,Hebrew
נחמתי כי המלכתי את שאול למלך כי שב מאחרי ואת דברי לא הקים ויחר לשמואל ויזעק אל יהוה כל הלילה׃,Hebrew
וישכם שמואל לקראת שאול בבקר ויגד לשמואל לאמר בא שאול הכרמלה והנה מציב לו יד ויסב ויעבר וירד הגלגל׃,Hebrew
ויבא שמואל אל שאול ויאמר לו שאול ברוך אתה ליהוה הקימתי את דבר יהוה׃,Hebrew
ויאמר שמואל ומה קול הצאן הזה באזני וקול הבקר אשר אנכי שמע׃,Hebrew
ויאמר שאול מעמלקי הביאום אשר חמל העם על מיטב הצאן והבקר למען זבח ליהוה אלהיך ואת היותר החרמנו׃,Hebrew
ויאמר שמואל אל שאול הרף ואגידה לך את אשר דבר יהוה אלי הלילה ויאמרו לו דבר׃,Hebrew
ויאמר שמואל הלוא אם קטן אתה בעיניך ראש שבטי ישראל אתה וימשחך יהוה למלך על ישראל׃,Hebrew
וישלחך יהוה בדרך ויאמר לך והחרמתה את החטאים את עמלק ונלחמת בו עד כלותם אתם׃,Hebrew
ולמה לא שמעת בקול יהוה ותעט אל השלל ותעש הרע בעיני יהוה׃,Hebrew
ויאמר שאול אל שמואל אשר שמעתי בקול יהוה ואלך בדרך אשר שלחני יהוה ואביא את אגג מלך עמלק ואת עמלק החרמתי׃,Hebrew
ויקח העם מהשלל צאן ובקר ראשית החרם לזבח ליהוה אלהיך בגלגל׃,Hebrew
ויאמר שמואל החפץ ליהוה בעלות וזבחים כשמע בקול יהוה הנה שמע מזבח טוב להקשיב מחלב אילים׃,Hebrew
כי חטאת קסם מרי ואון ותרפים הפצר יען מאסת את דבר יהוה וימאסך ממלך׃,Hebrew
ויאמר שאול אל שמואל חטאתי כי עברתי את פי יהוה ואת דבריך כי יראתי את העם ואשמע בקולם׃,Hebrew
ועתה שא נא את חטאתי ושוב עמי ואשתחוה ליהוה׃,Hebrew
ויאמר שמואל אל שאול לא אשוב עמך כי מאסתה את דבר יהוה וימאסך יהוה מהיות מלך על ישראל׃,Hebrew
ויסב שמואל ללכת ויחזק בכנף מעילו ויקרע׃,Hebrew
ויאמר אליו שמואל קרע יהוה את ממלכות ישראל מעליך היום ונתנה לרעך הטוב ממך׃,Hebrew
וגם נצח ישראל לא ישקר ולא ינחם כי לא אדם הוא להנחם׃,Hebrew
ויאמר חטאתי עתה כבדני נא נגד זקני עמי ונגד ישראל ושוב עמי והשתחויתי ליהוה אלהיך׃,Hebrew
וישב שמואל אחרי שאול וישתחו שאול ליהוה׃,Hebrew
ויאמר שמואל הגישו אלי את אגג מלך עמלק וילך אליו אגג מעדנת ויאמר אגג אכן סר מר המות׃,Hebrew
ויאמר שמואל כאשר שכלה נשים חרבך כן תשכל מנשים אמך וישסף שמואל את אגג לפני יהוה בגלגל׃,Hebrew
וילך שמואל הרמתה ושאול עלה אל ביתו גבעת שאול׃,Hebrew
ולא יסף שמואל לראות את שאול עד יום מותו כי התאבל שמואל אל שאול ויהוה נחם כי המליך את שאול על ישראל׃,Hebrew
ויאמר יהוה אל שמואל עד מתי אתה מתאבל אל שאול ואני מאסתיו ממלך על ישראל מלא קרנך שמן ולך אשלחך אל ישי בית הלחמי כי ראיתי בבניו לי מלך׃,Hebrew
ויאמר שמואל איך אלך ושמע שאול והרגני ויאמר יהוה עגלת בקר תקח בידך ואמרת לזבח ליהוה באתי׃,Hebrew
וקראת לישי בזבח ואנכי אודיעך את אשר תעשה ומשחת לי את אשר אמר אליך׃,Hebrew
ויעש שמואל את אשר דבר יהוה ויבא בית לחם ויחרדו זקני העיר לקראתו ויאמר שלם בואך׃,Hebrew
ויאמר שלום לזבח ליהוה באתי התקדשו ובאתם אתי בזבח ויקדש את ישי ואת בניו ויקרא להם לזבח׃,Hebrew
ויהי בבואם וירא את אליאב ויאמר אך נגד יהוה משיחו׃,Hebrew
ויאמר יהוה אל שמואל אל תבט אל מראהו ואל גבה קומתו כי מאסתיהו כי לא אשר יראה האדם כי האדם יראה לעינים ויהוה יראה ללבב׃,Hebrew
ויקרא ישי אל אבינדב ויעברהו לפני שמואל ויאמר גם בזה לא בחר יהוה׃,Hebrew
ויעבר ישי שמה ויאמר גם בזה לא בחר יהוה׃,Hebrew
ויעבר ישי שבעת בניו לפני שמואל ויאמר שמואל אל ישי לא בחר יהוה באלה׃,Hebrew
ויאמר שמואל אל ישי התמו הנערים ויאמר עוד שאר הקטן והנה רעה בצאן ויאמר שמואל אל ישי שלחה וקחנו כי לא נסב עד באו פה׃,Hebrew
וישלח ויביאהו והוא אדמוני עם יפה עינים וטוב ראי ויאמר יהוה קום משחהו כי זה הוא׃,Hebrew
ויקח שמואל את קרן השמן וימשח אתו בקרב אחיו ותצלח רוח יהוה אל דוד מהיום ההוא ומעלה ויקם שמואל וילך הרמתה׃,Hebrew
ורוח יהוה סרה מעם שאול ובעתתו רוח רעה מאת יהוה׃,Hebrew
ויאמרו עבדי שאול אליו הנה נא רוח אלהים רעה מבעתך׃,Hebrew
יאמר נא אדננו עבדיך לפניך יבקשו איש ידע מנגן בכנור והיה בהיות עליך רוח אלהים רעה ונגן בידו וטוב לך׃,Hebrew
ויאמר שאול אל עבדיו ראו נא לי איש מיטיב לנגן והביאותם אלי׃,Hebrew
ויען אחד מהנערים ויאמר הנה ראיתי בן לישי בית הלחמי ידע נגן וגבור חיל ואיש מלחמה ונבון דבר ואיש תאר ויהוה עמו׃,Hebrew
וישלח שאול מלאכים אל ישי ויאמר שלחה אלי את דוד בנך אשר בצאן׃,Hebrew
ויקח ישי חמור לחם ונאד יין וגדי עזים אחד וישלח ביד דוד בנו אל שאול׃,Hebrew
ויבא דוד אל שאול ויעמד לפניו ויאהבהו מאד ויהי לו נשא כלים׃,Hebrew
וישלח שאול אל ישי לאמר יעמד נא דוד לפני כי מצא חן בעיני׃,Hebrew
והיה בהיות רוח אלהים אל שאול ולקח דוד את הכנור ונגן בידו ורוח לשאול וטוב לו וסרה מעליו רוח הרעה׃,Hebrew
ויאספו פלשתים את מחניהם למלחמה ויאספו שכה אשר ליהודה ויחנו בין שוכה ובין עזקה באפס דמים׃,Hebrew
ושאול ואיש ישראל נאספו ויחנו בעמק האלה ויערכו מלחמה לקראת פלשתים׃,Hebrew
ופלשתים עמדים אל ההר מזה וישראל עמדים אל ההר מזה והגיא ביניהם׃,Hebrew
ויצא איש הבנים ממחנות פלשתים גלית שמו מגת גבהו שש אמות וזרת׃,Hebrew
וכובע נחשת על ראשו ושריון קשקשים הוא לבוש ומשקל השריון חמשת אלפים שקלים נחשת׃,Hebrew
ומצחת נחשת על רגליו וכידון נחשת בין כתפיו׃,Hebrew
וחץ חניתו כמנור ארגים ולהבת חניתו שש מאות שקלים ברזל ונשא הצנה הלך לפניו׃,Hebrew
ויעמד ויקרא אל מערכת ישראל ויאמר להם למה תצאו לערך מלחמה הלוא אנכי הפלשתי ואתם עבדים לשאול ברו לכם איש וירד אלי׃,Hebrew
אם יוכל להלחם אתי והכני והיינו לכם לעבדים ואם אני אוכל לו והכיתיו והייתם לנו לעבדים ועבדתם אתנו׃,Hebrew
ויאמר הפלשתי אני חרפתי את מערכות ישראל היום הזה תנו לי איש ונלחמה יחד׃,Hebrew
וישמע שאול וכל ישראל את דברי הפלשתי האלה ויחתו ויראו מאד׃,Hebrew
ודוד בן איש אפרתי הזה מבית לחם יהודה ושמו ישי ולו שמנה בנים והאיש בימי שאול זקן בא באנשים׃,Hebrew
וילכו שלשת בני ישי הגדלים הלכו אחרי שאול למלחמה ושם שלשת בניו אשר הלכו במלחמה אליאב הבכור ומשנהו אבינדב והשלשי שמה׃,Hebrew
ודוד הוא הקטן ושלשה הגדלים הלכו אחרי שאול׃,Hebrew
ודוד הלך ושב מעל שאול לרעות את צאן אביו בית לחם׃,Hebrew
ויגש הפלשתי השכם והערב ויתיצב ארבעים יום׃,Hebrew
ויאמר ישי לדוד בנו קח נא לאחיך איפת הקליא הזה ועשרה לחם הזה והרץ המחנה לאחיך׃,Hebrew
ואת עשרת חרצי החלב האלה תביא לשר האלף ואת אחיך תפקד לשלום ואת ערבתם תקח׃,Hebrew
ושאול והמה וכל איש ישראל בעמק האלה נלחמים עם פלשתים׃,Hebrew
וישכם דוד בבקר ויטש את הצאן על שמר וישא וילך כאשר צוהו ישי ויבא המעגלה והחיל היצא אל המערכה והרעו במלחמה׃,Hebrew
ותערך ישראל ופלשתים מערכה לקראת מערכה׃,Hebrew
ויטש דוד את הכלים מעליו על יד שומר הכלים וירץ המערכה ויבא וישאל לאחיו לשלום׃,Hebrew
והוא מדבר עמם והנה איש הבנים עולה גלית הפלשתי שמו מגת ממערות פלשתים וידבר כדברים האלה וישמע דוד׃,Hebrew
וכל איש ישראל בראותם את האיש וינסו מפניו וייראו מאד׃,Hebrew
ויאמר איש ישראל הראיתם האיש העלה הזה כי לחרף את ישראל עלה והיה האיש אשר יכנו יעשרנו המלך עשר גדול ואת בתו יתן לו ואת בית אביו יעשה חפשי בישראל׃,Hebrew
ויאמר דוד אל האנשים העמדים עמו לאמר מה יעשה לאיש אשר יכה את הפלשתי הלז והסיר חרפה מעל ישראל כי מי הפלשתי הערל הזה כי חרף מערכות אלהים חיים׃,Hebrew
ויאמר לו העם כדבר הזה לאמר כה יעשה לאיש אשר יכנו׃,Hebrew
וישמע אליאב אחיו הגדול בדברו אל האנשים ויחר אף אליאב בדוד ויאמר למה זה ירדת ועל מי נטשת מעט הצאן ההנה במדבר אני ידעתי את זדנך ואת רע לבבך כי למען ראות המלחמה ירדת׃,Hebrew
ויאמר דוד מה עשיתי עתה הלוא דבר הוא׃,Hebrew
ויסב מאצלו אל מול אחר ויאמר כדבר הזה וישבהו העם דבר כדבר הראשון׃,Hebrew
וישמעו הדברים אשר דבר דוד ויגדו לפני שאול ויקחהו׃,Hebrew
ויאמר דוד אל שאול אל יפל לב אדם עליו עבדך ילך ונלחם עם הפלשתי הזה׃,Hebrew
ויאמר שאול אל דוד לא תוכל ללכת אל הפלשתי הזה להלחם עמו כי נער אתה והוא איש מלחמה מנעריו׃,Hebrew
ויאמר דוד אל שאול רעה היה עבדך לאביו בצאן ובא הארי ואת הדוב ונשא שה מהעדר׃,Hebrew
ויצאתי אחריו והכתיו והצלתי מפיו ויקם עלי והחזקתי בזקנו והכתיו והמיתיו׃,Hebrew
גם את הארי גם הדוב הכה עבדך והיה הפלשתי הערל הזה כאחד מהם כי חרף מערכת אלהים חיים׃,Hebrew
ויאמר דוד יהוה אשר הצלני מיד הארי ומיד הדב הוא יצילני מיד הפלשתי הזה ויאמר שאול אל דוד לך ויהוה יהיה עמך׃,Hebrew
וילבש שאול את דוד מדיו ונתן קובע נחשת על ראשו וילבש אתו שריון׃,Hebrew
ויחגר דוד את חרבו מעל למדיו ויאל ללכת כי לא נסה ויאמר דוד אל שאול לא אוכל ללכת באלה כי לא נסיתי ויסרם דוד מעליו׃,Hebrew
ויקח מקלו בידו ויבחר לו חמשה חלקי אבנים מן הנחל וישם אתם בכלי הרעים אשר לו ובילקוט וקלעו בידו ויגש אל הפלשתי׃,Hebrew
וילך הפלשתי הלך וקרב אל דוד והאיש נשא הצנה לפניו׃,Hebrew
ויבט הפלשתי ויראה את דוד ויבזהו כי היה נער ואדמני עם יפה מראה׃,Hebrew
ויאמר הפלשתי אל דוד הכלב אנכי כי אתה בא אלי במקלות ויקלל הפלשתי את דוד באלהיו׃,Hebrew
ויאמר הפלשתי אל דוד לכה אלי ואתנה את בשרך לעוף השמים ולבהמת השדה׃,Hebrew
ויאמר דוד אל הפלשתי אתה בא אלי בחרב ובחנית ובכידון ואנכי בא אליך בשם יהוה צבאות אלהי מערכות ישראל אשר חרפת׃,Hebrew
היום הזה יסגרך יהוה בידי והכיתך והסרתי את ראשך מעליך ונתתי פגר מחנה פלשתים היום הזה לעוף השמים ולחית הארץ וידעו כל הארץ כי יש אלהים לישראל׃,Hebrew
וידעו כל הקהל הזה כי לא בחרב ובחנית יהושיע יהוה כי ליהוה המלחמה ונתן אתכם בידנו׃,Hebrew
והיה כי קם הפלשתי וילך ויקרב לקראת דוד וימהר דוד וירץ המערכה לקראת הפלשתי׃,Hebrew
וישלח דוד את ידו אל הכלי ויקח משם אבן ויקלע ויך את הפלשתי אל מצחו ותטבע האבן במצחו ויפל על פניו ארצה׃,Hebrew
ויחזק דוד מן הפלשתי בקלע ובאבן ויך את הפלשתי וימיתהו וחרב אין ביד דוד׃,Hebrew
וירץ דוד ויעמד אל הפלשתי ויקח את חרבו וישלפה מתערה וימתתהו ויכרת בה את ראשו ויראו הפלשתים כי מת גבורם וינסו׃,Hebrew
ויקמו אנשי ישראל ויהודה וירעו וירדפו את הפלשתים עד בואך גיא ועד שערי עקרון ויפלו חללי פלשתים בדרך שערים ועד גת ועד עקרון׃,Hebrew
וישבו בני ישראל מדלק אחרי פלשתים וישסו את מחניהם׃,Hebrew
ויקח דוד את ראש הפלשתי ויבאהו ירושלם ואת כליו שם באהלו׃,Hebrew
וכראות שאול את דוד יצא לקראת הפלשתי אמר אל אבנר שר הצבא בן מי זה הנער אבנר ויאמר אבנר חי נפשך המלך אם ידעתי׃,Hebrew
ויאמר המלך שאל אתה בן מי זה העלם׃,Hebrew
וכשוב דוד מהכות את הפלשתי ויקח אתו אבנר ויבאהו לפני שאול וראש הפלשתי בידו׃,Hebrew
ויאמר אליו שאול בן מי אתה הנער ויאמר דוד בן עבדך ישי בית הלחמי׃,Hebrew
ויהי ככלתו לדבר אל שאול ונפש יהונתן נקשרה בנפש דוד ויאהבו יהונתן כנפשו׃,Hebrew
ויקחהו שאול ביום ההוא ולא נתנו לשוב בית אביו׃,Hebrew
ויכרת יהונתן ודוד ברית באהבתו אתו כנפשו׃,Hebrew
ויתפשט יהונתן את המעיל אשר עליו ויתנהו לדוד ומדיו ועד חרבו ועד קשתו ועד חגרו׃,Hebrew
ויצא דוד בכל אשר ישלחנו שאול ישכיל וישמהו שאול על אנשי המלחמה וייטב בעיני כל העם וגם בעיני עבדי שאול׃,Hebrew
ויהי בבואם בשוב דוד מהכות את הפלשתי ותצאנה הנשים מכל ערי ישראל לשור והמחלות לקראת שאול המלך בתפים בשמחה ובשלשים׃,Hebrew
ותענינה הנשים המשחקות ותאמרן הכה שאול באלפו ודוד ברבבתיו׃,Hebrew
ויחר לשאול מאד וירע בעיניו הדבר הזה ויאמר נתנו לדוד רבבות ולי נתנו האלפים ועוד לו אך המלוכה׃,Hebrew
ויהי שאול עון את דוד מהיום ההוא והלאה׃,Hebrew
ויהי ממחרת ותצלח רוח אלהים רעה אל שאול ויתנבא בתוך הבית ודוד מנגן בידו כיום ביום והחנית ביד שאול׃,Hebrew
ויטל שאול את החנית ויאמר אכה בדוד ובקיר ויסב דוד מפניו פעמים׃,Hebrew
וירא שאול מלפני דוד כי היה יהוה עמו ומעם שאול סר׃,Hebrew
ויסרהו שאול מעמו וישמהו לו שר אלף ויצא ויבא לפני העם׃,Hebrew
ויהי דוד לכל דרכו משכיל ויהוה עמו׃,Hebrew
וירא שאול אשר הוא משכיל מאד ויגר מפניו׃,Hebrew
וכל ישראל ויהודה אהב את דוד כי הוא יוצא ובא לפניהם׃,Hebrew
ויאמר שאול אל דוד הנה בתי הגדולה מרב אתה אתן לך לאשה אך היה לי לבן חיל והלחם מלחמות יהוה ושאול אמר אל תהי ידי בו ותהי בו יד פלשתים׃,Hebrew
ויאמר דוד אל שאול מי אנכי ומי חיי משפחת אבי בישראל כי אהיה חתן למלך׃,Hebrew
ויהי בעת תת את מרב בת שאול לדוד והיא נתנה לעדריאל המחלתי לאשה׃,Hebrew
ותאהב מיכל בת שאול את דוד ויגדו לשאול וישר הדבר בעיניו׃,Hebrew
ויאמר שאול אתננה לו ותהי לו למוקש ותהי בו יד פלשתים ויאמר שאול אל דוד בשתים תתחתן בי היום׃,Hebrew
ויצו שאול את עבדו דברו אל דוד בלט לאמר הנה חפץ בך המלך וכל עבדיו אהבוך ועתה התחתן במלך׃,Hebrew
וידברו עבדי שאול באזני דוד את הדברים האלה ויאמר דוד הנקלה בעיניכם התחתן במלך ואנכי איש רש ונקלה׃,Hebrew
ויגדו עבדי שאול לו לאמר כדברים האלה דבר דוד׃,Hebrew
ויאמר שאול כה תאמרו לדוד אין חפץ למלך במהר כי במאה ערלות פלשתים להנקם באיבי המלך ושאול חשב להפיל את דוד ביד פלשתים׃,Hebrew
ויגדו עבדיו לדוד את הדברים האלה וישר הדבר בעיני דוד להתחתן במלך ולא מלאו הימים׃,Hebrew
ויקם דוד וילך הוא ואנשיו ויך בפלשתים מאתים איש ויבא דוד את ערלתיהם וימלאום למלך להתחתן במלך ויתן לו שאול את מיכל בתו לאשה׃,Hebrew
וירא שאול וידע כי יהוה עם דוד ומיכל בת שאול אהבתהו׃,Hebrew
ויאסף שאול לרא מפני דוד עוד ויהי שאול איב את דוד כל הימים׃,Hebrew
ויצאו שרי פלשתים ויהי מדי צאתם שכל דוד מכל עבדי שאול וייקר שמו מאד׃,Hebrew
וידבר שאול אל יונתן בנו ואל כל עבדיו להמית את דוד ויהונתן בן שאול חפץ בדוד מאד׃,Hebrew
ויגד יהונתן לדוד לאמר מבקש שאול אבי להמיתך ועתה השמר נא בבקר וישבת בסתר ונחבאת׃,Hebrew
ואני אצא ועמדתי ליד אבי בשדה אשר אתה שם ואני אדבר בך אל אבי וראיתי מה והגדתי לך׃,Hebrew
וידבר יהונתן בדוד טוב אל שאול אביו ויאמר אליו אל יחטא המלך בעבדו בדוד כי לוא חטא לך וכי מעשיו טוב לך מאד׃,Hebrew
וישם את נפשו בכפו ויך את הפלשתי ויעש יהוה תשועה גדולה לכל ישראל ראית ותשמח ולמה תחטא בדם נקי להמית את דוד חנם׃,Hebrew
וישמע שאול בקול יהונתן וישבע שאול חי יהוה אם יומת׃,Hebrew
ויקרא יהונתן לדוד ויגד לו יהונתן את כל הדברים האלה ויבא יהונתן את דוד אל שאול ויהי לפניו כאתמול שלשום׃,Hebrew
ותוסף המלחמה להיות ויצא דוד וילחם בפלשתים ויך בהם מכה גדולה וינסו מפניו׃,Hebrew
ותהי רוח יהוה רעה אל שאול והוא בביתו יושב וחניתו בידו ודוד מנגן ביד׃,Hebrew
ויבקש שאול להכות בחנית בדוד ובקיר ויפטר מפני שאול ויך את החנית בקיר ודוד נס וימלט בלילה הוא׃,Hebrew
וישלח שאול מלאכים אל בית דוד לשמרו ולהמיתו בבקר ותגד לדוד מיכל אשתו לאמר אם אינך ממלט את נפשך הלילה מחר אתה מומת׃,Hebrew
ותרד מיכל את דוד בעד החלון וילך ויברח וימלט׃,Hebrew
ותקח מיכל את התרפים ותשם אל המטה ואת כביר העזים שמה מראשתיו ותכס בבגד׃,Hebrew
וישלח שאול מלאכים לקחת את דוד ותאמר חלה הוא׃,Hebrew
וישלח שאול את המלאכים לראות את דוד לאמר העלו אתו במטה אלי להמתו׃,Hebrew
ויבאו המלאכים והנה התרפים אל המטה וכביר העזים מראשתיו׃,Hebrew
ויאמר שאול אל מיכל למה ככה רמיתני ותשלחי את איבי וימלט ותאמר מיכל אל שאול הוא אמר אלי שלחני למה אמיתך׃,Hebrew
ודוד ברח וימלט ויבא אל שמואל הרמתה ויגד לו את כל אשר עשה לו שאול וילך הוא ושמואל וישבו בנוית׃,Hebrew
ויגד לשאול לאמר הנה דוד בנוית ברמה׃,Hebrew
וישלח שאול מלאכים לקחת את דוד וירא את להקת הנביאים נבאים ושמואל עמד נצב עליהם ותהי על מלאכי שאול רוח אלהים ויתנבאו גם המה׃,Hebrew
ויגדו לשאול וישלח מלאכים אחרים ויתנבאו גם המה ויסף שאול וישלח מלאכים שלשים ויתנבאו גם המה׃,Hebrew
וילך גם הוא הרמתה ויבא עד בור הגדול אשר בשכו וישאל ויאמר איפה שמואל ודוד ויאמר הנה בנוית ברמה׃,Hebrew
וילך שם אל נוית ברמה ותהי עליו גם הוא רוח אלהים וילך הלוך ויתנבא עד באו בנוית ברמה׃,Hebrew
ויפשט גם הוא בגדיו ויתנבא גם הוא לפני שמואל ויפל ערם כל היום ההוא וכל הלילה על כן יאמרו הגם שאול בנביאם׃,Hebrew
ויברח דוד מנוית ברמה ויבא ויאמר לפני יהונתן מה עשיתי מה עוני ומה חטאתי לפני אביך כי מבקש את נפשי׃,Hebrew
ויאמר לו חלילה לא תמות הנה לו עשה אבי דבר גדול או דבר קטן ולא יגלה את אזני ומדוע יסתיר אבי ממני את הדבר הזה אין זאת׃,Hebrew
וישבע עוד דוד ויאמר ידע ידע אביך כי מצאתי חן בעיניך ויאמר אל ידע זאת יהונתן פן יעצב ואולם חי יהוה וחי נפשך כי כפשע ביני ובין המות׃,Hebrew
ויאמר יהונתן אל דוד מה תאמר נפשך ואעשה לך׃,Hebrew
ויאמר דוד אל יהונתן הנה חדש מחר ואנכי ישב אשב עם המלך לאכול ושלחתני ונסתרתי בשדה עד הערב השלשית׃,Hebrew
אם פקד יפקדני אביך ואמרת נשאל נשאל ממני דוד לרוץ בית לחם עירו כי זבח הימים שם לכל המשפחה׃,Hebrew
אם כה יאמר טוב שלום לעבדך ואם חרה יחרה לו דע כי כלתה הרעה מעמו׃,Hebrew
ועשית חסד על עבדך כי בברית יהוה הבאת את עבדך עמך ואם יש בי עון המיתני אתה ועד אביך למה זה תביאני׃,Hebrew
ויאמר יהונתן חלילה לך כי אם ידע אדע כי כלתה הרעה מעם אבי לבוא עליך ולא אתה אגיד לך׃,Hebrew
ויאמר דוד אל יהונתן מי יגיד לי או מה יענך אביך קשה׃,Hebrew
ויאמר יהונתן אל דוד לכה ונצא השדה ויצאו שניהם השדה׃,Hebrew
ויאמר יהונתן אל דוד יהוה אלהי ישראל כי אחקר את אבי כעת מחר השלשית והנה טוב אל דוד ולא אז אשלח אליך וגליתי את אזנך׃,Hebrew
כה יעשה יהוה ליהונתן וכה יסיף כי ייטב אל אבי את הרעה עליך וגליתי את אזנך ושלחתיך והלכת לשלום ויהי יהוה עמך כאשר היה עם אבי׃,Hebrew
ולא אם עודני חי ולא תעשה עמדי חסד יהוה ולא אמות׃,Hebrew
ולא תכרת את חסדך מעם ביתי עד עולם ולא בהכרת יהוה את איבי דוד איש מעל פני האדמה׃,Hebrew
ויכרת יהונתן עם בית דוד ובקש יהוה מיד איבי דוד׃,Hebrew
ויוסף יהונתן להשביע את דוד באהבתו אתו כי אהבת נפשו אהבו׃,Hebrew
ויאמר לו יהונתן מחר חדש ונפקדת כי יפקד מושבך׃,Hebrew
ושלשת תרד מאד ובאת אל המקום אשר נסתרת שם ביום המעשה וישבת אצל האבן האזל׃,Hebrew
ואני שלשת החצים צדה אורה לשלח לי למטרה׃,Hebrew
והנה אשלח את הנער לך מצא את החצים אם אמר אמר לנער הנה החצים ממך והנה קחנו ובאה כי שלום לך ואין דבר חי יהוה׃,Hebrew
ואם כה אמר לעלם הנה החצים ממך והלאה לך כי שלחך יהוה׃,Hebrew
והדבר אשר דברנו אני ואתה הנה יהוה ביני ובינך עד עולם׃,Hebrew
ויסתר דוד בשדה ויהי החדש וישב המלך על הלחם לאכול׃,Hebrew
וישב המלך על מושבו כפעם בפעם אל מושב הקיר ויקם יהונתן וישב אבנר מצד שאול ויפקד מקום דוד׃,Hebrew
ולא דבר שאול מאומה ביום ההוא כי אמר מקרה הוא בלתי טהור הוא כי לא טהור׃,Hebrew
ויהי ממחרת החדש השני ויפקד מקום דוד ויאמר שאול אל יהונתן בנו מדוע לא בא בן ישי גם תמול גם היום אל הלחם׃,Hebrew
ויען יהונתן את שאול נשאל נשאל דוד מעמדי עד בית לחם׃,Hebrew
ויאמר שלחני נא כי זבח משפחה לנו בעיר והוא צוה לי אחי ועתה אם מצאתי חן בעיניך אמלטה נא ואראה את אחי על כן לא בא אל שלחן המלך׃,Hebrew
ויחר אף שאול ביהונתן ויאמר לו בן נעות המרדות הלוא ידעתי כי בחר אתה לבן ישי לבשתך ולבשת ערות אמך׃,Hebrew
כי כל הימים אשר בן ישי חי על האדמה לא תכון אתה ומלכותך ועתה שלח וקח אתו אלי כי בן מות הוא׃,Hebrew
ויען יהונתן את שאול אביו ויאמר אליו למה יומת מה עשה׃,Hebrew
ויטל שאול את החנית עליו להכתו וידע יהונתן כי כלה היא מעם אביו להמית את דוד׃,Hebrew
ויקם יהונתן מעם השלחן בחרי אף ולא אכל ביום החדש השני לחם כי נעצב אל דוד כי הכלמו אביו׃,Hebrew
ויהי בבקר ויצא יהונתן השדה למועד דוד ונער קטן עמו׃,Hebrew
ויאמר לנערו רץ מצא נא את החצים אשר אנכי מורה הנער רץ והוא ירה החצי להעברו׃,Hebrew
ויבא הנער עד מקום החצי אשר ירה יהונתן ויקרא יהונתן אחרי הנער ויאמר הלוא החצי ממך והלאה׃,Hebrew
ויקרא יהונתן אחרי הנער מהרה חושה אל תעמד וילקט נער יהונתן את החצי ויבא אל אדניו׃,Hebrew
והנער לא ידע מאומה אך יהונתן ודוד ידעו את הדבר׃,Hebrew
ויתן יהונתן את כליו אל הנער אשר לו ויאמר לו לך הביא העיר׃,Hebrew
הנער בא ודוד קם מאצל הנגב ויפל לאפיו ארצה וישתחו שלש פעמים וישקו איש את רעהו ויבכו איש את רעהו עד דוד הגדיל׃,Hebrew
ויאמר יהונתן לדוד לך לשלום אשר נשבענו שנינו אנחנו בשם יהוה לאמר יהוה יהיה ביני ובינך ובין זרעי ובין זרעך עד עולם ויקם וילך ויהונתן בא העיר׃,Hebrew
ויבא דוד נבה אל אחימלך הכהן ויחרד אחימלך לקראת דוד ויאמר לו מדוע אתה לבדך ואיש אין אתך׃,Hebrew
ויאמר דוד לאחימלך הכהן המלך צוני דבר ויאמר אלי איש אל ידע מאומה את הדבר אשר אנכי שלחך ואשר צויתך ואת הנערים יודעתי אל מקום פלני אלמוני׃,Hebrew
ועתה מה יש תחת ידך חמשה לחם תנה בידי או הנמצא׃,Hebrew
ויען הכהן את דוד ויאמר אין לחם חל אל תחת ידי כי אם לחם קדש יש אם נשמרו הנערים אך מאשה׃,Hebrew
ויען דוד את הכהן ויאמר לו כי אם אשה עצרה לנו כתמול שלשם בצאתי ויהיו כלי הנערים קדש והוא דרך חל ואף כי היום יקדש בכלי׃,Hebrew
ויתן לו הכהן קדש כי לא היה שם לחם כי אם לחם הפנים המוסרים מלפני יהוה לשום לחם חם ביום הלקחו׃,Hebrew
ושם איש מעבדי שאול ביום ההוא נעצר לפני יהוה ושמו דאג האדמי אביר הרעים אשר לשאול׃,Hebrew
ויאמר דוד לאחימלך ואין יש פה תחת ידך חנית או חרב כי גם חרבי וגם כלי לא לקחתי בידי כי היה דבר המלך נחוץ׃,Hebrew
ויאמר הכהן חרב גלית הפלשתי אשר הכית בעמק האלה הנה היא לוטה בשמלה אחרי האפוד אם אתה תקח לך קח כי אין אחרת זולתה בזה ויאמר דוד אין כמוה תננה לי׃,Hebrew
ויקם דוד ויברח ביום ההוא מפני שאול ויבא אל אכיש מלך גת׃,Hebrew
ויאמרו עבדי אכיש אליו הלוא זה דוד מלך הארץ הלוא לזה יענו במחלות לאמר הכה שאול באלפו ודוד ברבבתו׃,Hebrew
וישם דוד את הדברים האלה בלבבו וירא מאד מפני אכיש מלך גת׃,Hebrew
וישנו את טעמו בעיניהם ויתהלל בידם ויתו על דלתות השער ויורד רירו אל זקנו׃,Hebrew
ויאמר אכיש אל עבדיו הנה תראו איש משתגע למה תביאו אתו אלי׃,Hebrew
חסר משגעים אני כי הבאתם את זה להשתגע עלי הזה יבוא אל ביתי׃,Hebrew
וילך דוד משם וימלט אל מערת עדלם וישמעו אחיו וכל בית אביו וירדו אליו שמה׃,Hebrew
ויתקבצו אליו כל איש מצוק וכל איש אשר לו נשא וכל איש מר נפש ויהי עליהם לשר ויהיו עמו כארבע מאות איש׃,Hebrew
וילך דוד משם מצפה מואב ויאמר אל מלך מואב יצא נא אבי ואמי אתכם עד אשר אדע מה יעשה לי אלהים׃,Hebrew
וינחם את פני מלך מואב וישבו עמו כל ימי היות דוד במצודה׃,Hebrew
ויאמר גד הנביא אל דוד לא תשב במצודה לך ובאת לך ארץ יהודה וילך דוד ויבא יער חרת׃,Hebrew
וישמע שאול כי נודע דוד ואנשים אשר אתו ושאול יושב בגבעה תחת האשל ברמה וחניתו בידו וכל עבדיו נצבים עליו׃,Hebrew
ויאמר שאול לעבדיו הנצבים עליו שמעו נא בני ימיני גם לכלכם יתן בן ישי שדות וכרמים לכלכם ישים שרי אלפים ושרי מאות׃,Hebrew
כי קשרתם כלכם עלי ואין גלה את אזני בכרת בני עם בן ישי ואין חלה מכם עלי וגלה את אזני כי הקים בני את עבדי עלי לארב כיום הזה׃,Hebrew
ויען דאג האדמי והוא נצב על עבדי שאול ויאמר ראיתי את בן ישי בא נבה אל אחימלך בן אחטוב׃,Hebrew
וישאל לו ביהוה וצידה נתן לו ואת חרב גלית הפלשתי נתן לו׃,Hebrew
וישלח המלך לקרא את אחימלך בן אחיטוב הכהן ואת כל בית אביו הכהנים אשר בנב ויבאו כלם אל המלך׃,Hebrew
ויאמר שאול שמע נא בן אחיטוב ויאמר הנני אדני׃,Hebrew
ויאמר אלו שאול למה קשרתם עלי אתה ובן ישי בתתך לו לחם וחרב ושאול לו באלהים לקום אלי לארב כיום הזה׃,Hebrew
ויען אחימלך את המלך ויאמר ומי בכל עבדיך כדוד נאמן וחתן המלך וסר אל משמעתך ונכבד בביתך׃,Hebrew
היום החלתי לשאול לו באלהים חלילה לי אל ישם המלך בעבדו דבר בכל בית אבי כי לא ידע עבדך בכל זאת דבר קטן או גדול׃,Hebrew
ויאמר המלך מות תמות אחימלך אתה וכל בית אביך׃,Hebrew
ויאמר המלך לרצים הנצבים עליו סבו והמיתו כהני יהוה כי גם ידם עם דוד וכי ידעו כי ברח הוא ולא גלו את אזנו ולא אבו עבדי המלך לשלח את ידם לפגע בכהני יהוה׃,Hebrew
ויאמר המלך לדויג סב אתה ופגע בכהנים ויסב דויג האדמי ויפגע הוא בכהנים וימת ביום ההוא שמנים וחמשה איש נשא אפוד בד׃,Hebrew
ואת נב עיר הכהנים הכה לפי חרב מאיש ועד אשה מעולל ועד יונק ושור וחמור ושה לפי חרב׃,Hebrew
וימלט בן אחד לאחימלך בן אחטוב ושמו אביתר ויברח אחרי דוד׃,Hebrew
ויגד אביתר לדוד כי הרג שאול את כהני יהוה׃,Hebrew
ויאמר דוד לאביתר ידעתי ביום ההוא כי שם דויג האדמי כי הגד יגיד לשאול אנכי סבתי בכל נפש בית אביך׃,Hebrew
שבה אתי אל תירא כי אשר יבקש את נפשי יבקש את נפשך כי משמרת אתה עמדי׃,Hebrew
ויגדו לדוד לאמר הנה פלשתים נלחמים בקעילה והמה שסים את הגרנות׃,Hebrew
וישאל דוד ביהוה לאמר האלך והכיתי בפלשתים האלה ויאמר יהוה אל דוד לך והכית בפלשתים והושעת את קעילה׃,Hebrew
ויאמרו אנשי דוד אליו הנה אנחנו פה ביהודה יראים ואף כי נלך קעלה אל מערכות פלשתים׃,Hebrew
ויוסף עוד דוד לשאל ביהוה ויענהו יהוה ויאמר קום רד קעילה כי אני נתן את פלשתים בידך׃,Hebrew
וילך דוד ואנשו קעילה וילחם בפלשתים וינהג את מקניהם ויך בהם מכה גדולה וישע דוד את ישבי קעילה׃,Hebrew
ויהי בברח אביתר בן אחימלך אל דוד קעילה אפוד ירד בידו׃,Hebrew
ויגד לשאול כי בא דוד קעילה ויאמר שאול נכר אתו אלהים בידי כי נסגר לבוא בעיר דלתים ובריח׃,Hebrew
וישמע שאול את כל העם למלחמה לרדת קעילה לצור אל דוד ואל אנשיו׃,Hebrew
וידע דוד כי עליו שאול מחריש הרעה ויאמר אל אביתר הכהן הגישה האפוד׃,Hebrew
ויאמר דוד יהוה אלהי ישראל שמע שמע עבדך כי מבקש שאול לבוא אל קעילה לשחת לעיר בעבורי׃,Hebrew
היסגרני בעלי קעילה בידו הירד שאול כאשר שמע עבדך יהוה אלהי ישראל הגד נא לעבדך ויאמר יהוה ירד׃,Hebrew
ויאמר דוד היסגרו בעלי קעילה אתי ואת אנשי ביד שאול ויאמר יהוה יסגירו׃,Hebrew
ויקם דוד ואנשיו כשש מאות איש ויצאו מקעלה ויתהלכו באשר יתהלכו ולשאול הגד כי נמלט דוד מקעילה ויחדל לצאת׃,Hebrew
וישב דוד במדבר במצדות וישב בהר במדבר זיף ויבקשהו שאול כל הימים ולא נתנו אלהים בידו׃,Hebrew
וירא דוד כי יצא שאול לבקש את נפשו ודוד במדבר זיף בחרשה׃,Hebrew
ויקם יהונתן בן שאול וילך אל דוד חרשה ויחזק את ידו באלהים׃,Hebrew
ויאמר אליו אל תירא כי לא תמצאך יד שאול אבי ואתה תמלך על ישראל ואנכי אהיה לך למשנה וגם שאול אבי ידע כן׃,Hebrew
ויכרתו שניהם ברית לפני יהוה וישב דוד בחרשה ויהונתן הלך לביתו׃,Hebrew
ויעלו זפים אל שאול הגבעתה לאמר הלוא דוד מסתתר עמנו במצדות בחרשה בגבעת החכילה אשר מימין הישימון׃,Hebrew
ועתה לכל אות נפשך המלך לרדת רד ולנו הסגירו ביד המלך׃,Hebrew
ויאמר שאול ברוכים אתם ליהוה כי חמלתם עלי׃,Hebrew
לכו נא הכינו עוד ודעו וראו את מקומו אשר תהיה רגלו מי ראהו שם כי אמר אלי ערום יערם הוא׃,Hebrew
וראו ודעו מכל המחבאים אשר יתחבא שם ושבתם אלי אל נכון והלכתי אתכם והיה אם ישנו בארץ וחפשתי אתו בכל אלפי יהודה׃,Hebrew
ויקומו וילכו זיפה לפני שאול ודוד ואנשיו במדבר מעון בערבה אל ימין הישימון׃,Hebrew
וילך שאול ואנשיו לבקש ויגדו לדוד וירד הסלע וישב במדבר מעון וישמע שאול וירדף אחרי דוד מדבר מעון׃,Hebrew
וילך שאול מצד ההר מזה ודוד ואנשיו מצד ההר מזה ויהי דוד נחפז ללכת מפני שאול ושאול ואנשיו עטרים אל דוד ואל אנשיו לתפשם׃,Hebrew
ומלאך בא אל שאול לאמר מהרה ולכה כי פשטו פלשתים על הארץ׃,Hebrew
וישב שאול מרדף אחרי דוד וילך לקראת פלשתים על כן קראו למקום ההוא סלע המחלקות׃,Hebrew
ויעל דוד משם וישב במצדות עין גדי׃,Hebrew
ויהי כאשר שב שאול מאחרי פלשתים ויגדו לו לאמר הנה דוד במדבר עין גדי׃,Hebrew
ויקח שאול שלשת אלפים איש בחור מכל ישראל וילך לבקש את דוד ואנשיו על פני צורי היעלים׃,Hebrew
ויבא אל גדרות הצאן על הדרך ושם מערה ויבא שאול להסך את רגליו ודוד ואנשיו בירכתי המערה ישבים׃,Hebrew
ויאמרו אנשי דוד אליו הנה היום אשר אמר יהוה אליך הנה אנכי נתן את איביך בידך ועשית לו כאשר יטב בעיניך ויקם דוד ויכרת את כנף המעיל אשר לשאול בלט׃,Hebrew
ויהי אחרי כן ויך לב דוד אתו על אשר כרת את כנף אשר לשאול׃,Hebrew
ויאמר לאנשיו חלילה לי מיהוה אם אעשה את הדבר הזה לאדני למשיח יהוה לשלח ידי בו כי משיח יהוה הוא׃,Hebrew
וישסע דוד את אנשיו בדברים ולא נתנם לקום אל שאול ושאול קם מהמערה וילך בדרך׃,Hebrew
ויקם דוד אחרי כן ויצא מן המערה ויקרא אחרי שאול לאמר אדני המלך ויבט שאול אחריו ויקד דוד אפים ארצה וישתחו׃,Hebrew
ויאמר דוד לשאול למה תשמע את דברי אדם לאמר הנה דוד מבקש רעתך׃,Hebrew
הנה היום הזה ראו עיניך את אשר נתנך יהוה היום בידי במערה ואמר להרגך ותחס עליך ואמר לא אשלח ידי באדני כי משיח יהוה הוא׃,Hebrew
ואבי ראה גם ראה את כנף מעילך בידי כי בכרתי את כנף מעילך ולא הרגתיך דע וראה כי אין בידי רעה ופשע ולא חטאתי לך ואתה צדה את נפשי לקחתה׃,Hebrew
ישפט יהוה ביני ובינך ונקמני יהוה ממך וידי לא תהיה בך׃,Hebrew
כאשר יאמר משל הקדמני מרשעים יצא רשע וידי לא תהיה בך׃,Hebrew
אחרי מי יצא מלך ישראל אחרי מי אתה רדף אחרי כלב מת אחרי פרעש אחד׃,Hebrew
והיה יהוה לדין ושפט ביני ובינך וירא וירב את ריבי וישפטני מידך׃,Hebrew
ויהי ככלות דוד לדבר את הדברים האלה אל שאול ויאמר שאול הקלך זה בני דוד וישא שאול קלו ויבך׃,Hebrew
ויאמר אל דוד צדיק אתה ממני כי אתה גמלתני הטובה ואני גמלתיך הרעה׃,Hebrew
ואת הגדת היום את אשר עשיתה אתי טובה את אשר סגרני יהוה בידך ולא הרגתני׃,Hebrew
וכי ימצא איש את איבו ושלחו בדרך טובה ויהוה ישלמך טובה תחת היום הזה אשר עשיתה לי׃,Hebrew
ועתה הנה ידעתי כי מלך תמלוך וקמה בידך ממלכת ישראל׃,Hebrew
ועתה השבעה לי ביהוה אם תכרית את זרעי אחרי ואם תשמיד את שמי מבית אבי׃,Hebrew
וישבע דוד לשאול וילך שאול אל ביתו ודוד ואנשיו עלו על המצודה׃,Hebrew
וימת שמואל ויקבצו כל ישראל ויספדו לו ויקברהו בביתו ברמה ויקם דוד וירד אל מדבר פארן׃,Hebrew
ואיש במעון ומעשהו בכרמל והאיש גדול מאד ולו צאן שלשת אלפים ואלף עזים ויהי בגזז את צאנו בכרמל׃,Hebrew
ושם האיש נבל ושם אשתו אבגיל והאשה טובת שכל ויפת תאר והאיש קשה ורע מעללים והוא כלבו׃,Hebrew
וישמע דוד במדבר כי גזז נבל את צאנו׃,Hebrew
וישלח דוד עשרה נערים ויאמר דוד לנערים עלו כרמלה ובאתם אל נבל ושאלתם לו בשמי לשלום׃,Hebrew
ואמרתם כה לחי ואתה שלום וביתך שלום וכל אשר לך שלום׃,Hebrew
ועתה שמעתי כי גזזים לך עתה הרעים אשר לך היו עמנו לא הכלמנום ולא נפקד להם מאומה כל ימי היותם בכרמל׃,Hebrew
שאל את נעריך ויגידו לך וימצאו הנערים חן בעיניך כי על יום טוב בנו תנה נא את אשר תמצא ידך לעבדיך ולבנך לדוד׃,Hebrew
ויבאו נערי דוד וידברו אל נבל ככל הדברים האלה בשם דוד וינוחו׃,Hebrew
ויען נבל את עבדי דוד ויאמר מי דוד ומי בן ישי היום רבו עבדים המתפרצים איש מפני אדניו׃,Hebrew
ולקחתי את לחמי ואת מימי ואת טבחתי אשר טבחתי לגזזי ונתתי לאנשים אשר לא ידעתי אי מזה המה׃,Hebrew
ויהפכו נערי דוד לדרכם וישבו ויבאו ויגדו לו ככל הדברים האלה׃,Hebrew
ויאמר דוד לאנשיו חגרו איש את חרבו ויחגרו איש את חרבו ויחגר גם דוד את חרבו ויעלו אחרי דוד כארבע מאות איש ומאתים ישבו על הכלים׃,Hebrew
ולאביגיל אשת נבל הגיד נער אחד מהנערים לאמר הנה שלח דוד מלאכים מהמדבר לברך את אדנינו ויעט בהם׃,Hebrew
והאנשים טבים לנו מאד ולא הכלמנו ולא פקדנו מאומה כל ימי התהלכנו אתם בהיותנו בשדה׃,Hebrew
חומה היו עלינו גם לילה גם יומם כל ימי היותנו עמם רעים הצאן׃,Hebrew
ועתה דעי וראי מה תעשי כי כלתה הרעה אל אדנינו ועל כל ביתו והוא בן בליעל מדבר אליו׃,Hebrew
ותמהר אבוגיל ותקח מאתים לחם ושנים נבלי יין וחמש צאן עשוות וחמש סאים קלי ומאה צמקים ומאתים דבלים ותשם על החמרים׃,Hebrew
ותאמר לנעריה עברו לפני הנני אחריכם באה ולאישה נבל לא הגידה׃,Hebrew
והיה היא רכבת על החמור וירדת בסתר ההר והנה דוד ואנשיו ירדים לקראתה ותפגש אתם׃,Hebrew
ודוד אמר אך לשקר שמרתי את כל אשר לזה במדבר ולא נפקד מכל אשר לו מאומה וישב לי רעה תחת טובה׃,Hebrew
כה יעשה אלהים לאיבי דוד וכה יסיף אם אשאיר מכל אשר לו עד הבקר משתין בקיר׃,Hebrew
ותרא אביגיל את דוד ותמהר ותרד מעל החמור ותפל לאפי דוד על פניה ותשתחו ארץ׃,Hebrew
ותפל על רגליו ותאמר בי אני אדני העון ותדבר נא אמתך באזניך ושמע את דברי אמתך׃,Hebrew
אל נא ישים אדני את לבו אל איש הבליעל הזה על נבל כי כשמו כן הוא נבל שמו ונבלה עמו ואני אמתך לא ראיתי את נערי אדני אשר שלחת׃,Hebrew
ועתה אדני חי יהוה וחי נפשך אשר מנעך יהוה מבוא בדמים והושע ידך לך ועתה יהיו כנבל איביך והמבקשים אל אדני רעה׃,Hebrew
ועתה הברכה הזאת אשר הביא שפחתך לאדני ונתנה לנערים המתהלכים ברגלי אדני׃,Hebrew
שא נא לפשע אמתך כי עשה יעשה יהוה לאדני בית נאמן כי מלחמות יהוה אדני נלחם ורעה לא תמצא בך מימיך׃,Hebrew
ויקם אדם לרדפך ולבקש את נפשך והיתה נפש אדני צרורה בצרור החיים את יהוה אלהיך ואת נפש איביך יקלענה בתוך כף הקלע׃,Hebrew
והיה כי יעשה יהוה לאדני ככל אשר דבר את הטובה עליך וצוך לנגיד על ישראל׃,Hebrew
ולא תהיה זאת לך לפוקה ולמכשול לב לאדני ולשפך דם חנם ולהושיע אדני לו והיטב יהוה לאדני וזכרת את אמתך׃,Hebrew
ויאמר דוד לאביגל ברוך יהוה אלהי ישראל אשר שלחך היום הזה לקראתי׃,Hebrew
וברוך טעמך וברוכה את אשר כלתני היום הזה מבוא בדמים והשע ידי לי׃,Hebrew
ואולם חי יהוה אלהי ישראל אשר מנעני מהרע אתך כי לולי מהרת ותבאתי לקראתי כי אם נותר לנבל עד אור הבקר משתין בקיר׃,Hebrew
ויקח דוד מידה את אשר הביאה לו ולה אמר עלי לשלום לביתך ראי שמעתי בקולך ואשא פניך׃,Hebrew
ותבא אביגיל אל נבל והנה לו משתה בביתו כמשתה המלך ולב נבל טוב עליו והוא שכר עד מאד ולא הגידה לו דבר קטן וגדול עד אור הבקר׃,Hebrew
ויהי בבקר בצאת היין מנבל ותגד לו אשתו את הדברים האלה וימת לבו בקרבו והוא היה לאבן׃,Hebrew
ויהי כעשרת הימים ויגף יהוה את נבל וימת׃,Hebrew
וישמע דוד כי מת נבל ויאמר ברוך יהוה אשר רב את ריב חרפתי מיד נבל ואת עבדו חשך מרעה ואת רעת נבל השיב יהוה בראשו וישלח דוד וידבר באביגיל לקחתה לו לאשה׃,Hebrew
ויבאו עבדי דוד אל אביגיל הכרמלה וידברו אליה לאמר דוד שלחנו אליך לקחתך לו לאשה׃,Hebrew
ותקם ותשתחו אפים ארצה ותאמר הנה אמתך לשפחה לרחץ רגלי עבדי אדני׃,Hebrew
ותמהר ותקם אביגיל ותרכב על החמור וחמש נערתיה ההלכות לרגלה ותלך אחרי מלאכי דוד ותהי לו לאשה׃,Hebrew
ואת אחינעם לקח דוד מיזרעאל ותהיין גם שתיהן לו לנשים׃,Hebrew
ושאול נתן את מיכל בתו אשת דוד לפלטי בן ליש אשר מגלים׃,Hebrew
ויבאו הזפים אל שאול הגבעתה לאמר הלוא דוד מסתתר בגבעת החכילה על פני הישימן׃,Hebrew
ויקם שאול וירד אל מדבר זיף ואתו שלשת אלפים איש בחורי ישראל לבקש את דוד במדבר זיף׃,Hebrew
ויחן שאול בגבעת החכילה אשר על פני הישימן על הדרך ודוד ישב במדבר וירא כי בא שאול אחריו המדברה׃,Hebrew
וישלח דוד מרגלים וידע כי בא שאול אל נכון׃,Hebrew
ויקם דוד ויבא אל המקום אשר חנה שם שאול וירא דוד את המקום אשר שכב שם שאול ואבנר בן נר שר צבאו ושאול שכב במעגל והעם חנים סביבתו׃,Hebrew
ויען דוד ויאמר אל אחימלך החתי ואל אבישי בן צרויה אחי יואב לאמר מי ירד אתי אל שאול אל המחנה ויאמר אבישי אני ארד עמך׃,Hebrew
ויבא דוד ואבישי אל העם לילה והנה שאול שכב ישן במעגל וחניתו מעוכה בארץ מראשתו ואבנר והעם שכבים סביבתו׃,Hebrew
ויאמר אבישי אל דוד סגר אלהים היום את אויבך בידך ועתה אכנו נא בחנית ובארץ פעם אחת ולא אשנה לו׃,Hebrew
ויאמר דוד אל אבישי אל תשחיתהו כי מי שלח ידו במשיח יהוה ונקה׃,Hebrew
ויאמר דוד חי יהוה כי אם יהוה יגפנו או יומו יבוא ומת או במלחמה ירד ונספה׃,Hebrew
חלילה לי מיהוה משלח ידי במשיח יהוה ועתה קח נא את החנית אשר מראשתו ואת צפחת המים ונלכה לנו׃,Hebrew
ויקח דוד את החנית ואת צפחת המים מראשתי שאול וילכו להם ואין ראה ואין יודע ואין מקיץ כי כלם ישנים כי תרדמת יהוה נפלה עליהם׃,Hebrew
ויעבר דוד העבר ויעמד על ראש ההר מרחק רב המקום ביניהם׃,Hebrew
ויקרא דוד אל העם ואל אבנר בן נר לאמר הלוא תענה אבנר ויען אבנר ויאמר מי אתה קראת אל המלך׃,Hebrew
ויאמר דוד אל אבנר הלוא איש אתה ומי כמוך בישראל ולמה לא שמרת אל אדניך המלך כי בא אחד העם להשחית את המלך אדניך׃,Hebrew
לא טוב הדבר הזה אשר עשית חי יהוה כי בני מות אתם אשר לא שמרתם על אדניכם על משיח יהוה ועתה ראה אי חנית המלך ואת צפחת המים אשר מראשתו׃,Hebrew
ויכר שאול את קול דוד ויאמר הקולך זה בני דוד ויאמר דוד קולי אדני המלך׃,Hebrew
ויאמר למה זה אדני רדף אחרי עבדו כי מה עשיתי ומה בידי רעה׃,Hebrew
ועתה ישמע נא אדני המלך את דברי עבדו אם יהוה הסיתך בי ירח מנחה ואם בני האדם ארורים הם לפני יהוה כי גרשוני היום מהסתפח בנחלת יהוה לאמר לך עבד אלהים אחרים׃,Hebrew
ועתה אל יפל דמי ארצה מנגד פני יהוה כי יצא מלך ישראל לבקש את פרעש אחד כאשר ירדף הקרא בהרים׃,Hebrew
ויאמר שאול חטאתי שוב בני דוד כי לא ארע לך עוד תחת אשר יקרה נפשי בעיניך היום הזה הנה הסכלתי ואשגה הרבה מאד׃,Hebrew
ויען דוד ויאמר הנה החנית המלך ויעבר אחד מהנערים ויקחה׃,Hebrew
ויהוה ישיב לאיש את צדקתו ואת אמנתו אשר נתנך יהוה היום ביד ולא אביתי לשלח ידי במשיח יהוה׃,Hebrew
והנה כאשר גדלה נפשך היום הזה בעיני כן תגדל נפשי בעיני יהוה ויצלני מכל צרה׃,Hebrew
ויאמר שאול אל דוד ברוך אתה בני דוד גם עשה תעשה וגם יכל תוכל וילך דוד לדרכו ושאול שב למקומו׃,Hebrew
ויאמר דוד אל לבו עתה אספה יום אחד ביד שאול אין לי טוב כי המלט אמלט אל ארץ פלשתים ונואש ממני שאול לבקשני עוד בכל גבול ישראל ונמלטתי מידו׃,Hebrew
ויקם דוד ויעבר הוא ושש מאות איש אשר עמו אל אכיש בן מעוך מלך גת׃,Hebrew
וישב דוד עם אכיש בגת הוא ואנשיו איש וביתו דוד ושתי נשיו אחינעם היזרעאלית ואביגיל אשת נבל הכרמלית׃,Hebrew
ויגד לשאול כי ברח דוד גת ולא יוסף עוד לבקשו׃,Hebrew
ויאמר דוד אל אכיש אם נא מצאתי חן בעיניך יתנו לי מקום באחת ערי השדה ואשבה שם ולמה ישב עבדך בעיר הממלכה עמך׃,Hebrew
ויתן לו אכיש ביום ההוא את צקלג לכן היתה צקלג למלכי יהודה עד היום הזה׃,Hebrew
ויהי מספר הימים אשר ישב דוד בשדה פלשתים ימים וארבעה חדשים׃,Hebrew
ויעל דוד ואנשיו ויפשטו אל הגשורי והגרזי והעמלקי כי הנה ישבות הארץ אשר מעולם בואך שורה ועד ארץ מצרים׃,Hebrew
והכה דוד את הארץ ולא יחיה איש ואשה ולקח צאן ובקר וחמרים וגמלים ובגדים וישב ויבא אל אכיש׃,Hebrew
ויאמר אכיש אל פשטתם היום ויאמר דוד על נגב יהודה ועל נגב הירחמאלי ואל נגב הקיני׃,Hebrew
ואיש ואשה לא יחיה דוד להביא גת לאמר פן יגדו עלינו לאמר כה עשה דוד וכה משפטו כל הימים אשר ישב בשדה פלשתים׃,Hebrew
ויאמן אכיש בדוד לאמר הבאש הבאיש בעמו בישראל והיה לי לעבד עולם׃,Hebrew
ויהי בימים ההם ויקבצו פלשתים את מחניהם לצבא להלחם בישראל ויאמר אכיש אל דוד ידע תדע כי אתי תצא במחנה אתה ואנשיך׃,Hebrew
ויאמר דוד אל אכיש לכן אתה תדע את אשר יעשה עבדך ויאמר אכיש אל דוד לכן שמר לראשי אשימך כל הימים׃,Hebrew
ושמואל מת ויספדו לו כל ישראל ויקברהו ברמה ובעירו ושאול הסיר האבות ואת הידענים מהארץ׃,Hebrew
ויקבצו פלשתים ויבאו ויחנו בשונם ויקבץ שאול את כל ישראל ויחנו בגלבע׃,Hebrew
וירא שאול את מחנה פלשתים וירא ויחרד לבו מאד׃,Hebrew
וישאל שאול ביהוה ולא ענהו יהוה גם בחלמות גם באורים גם בנביאם׃,Hebrew
ויאמר שאול לעבדיו בקשו לי אשת בעלת אוב ואלכה אליה ואדרשה בה ויאמרו עבדיו אליו הנה אשת בעלת אוב בעין דור׃,Hebrew
ויתחפש שאול וילבש בגדים אחרים וילך הוא ושני אנשים עמו ויבאו אל האשה לילה ויאמר קסומי נא לי באוב והעלי לי את אשר אמר אליך׃,Hebrew
ותאמר האשה אליו הנה אתה ידעת את אשר עשה שאול אשר הכרית את האבות ואת הידעני מן הארץ ולמה אתה מתנקש בנפשי להמיתני׃,Hebrew
וישבע לה שאול ביהוה לאמר חי יהוה אם יקרך עון בדבר הזה׃,Hebrew
ותאמר האשה את מי אעלה לך ויאמר את שמואל העלי לי׃,Hebrew
ותרא האשה את שמואל ותזעק בקול גדול ותאמר האשה אל שאול לאמר למה רמיתני ואתה שאול׃,Hebrew
ויאמר לה המלך אל תיראי כי מה ראית ותאמר האשה אל שאול אלהים ראיתי עלים מן הארץ׃,Hebrew
ויאמר לה מה תארו ותאמר איש זקן עלה והוא עטה מעיל וידע שאול כי שמואל הוא ויקד אפים ארצה וישתחו׃,Hebrew
ויאמר שמואל אל שאול למה הרגזתני להעלות אתי ויאמר שאול צר לי מאד ופלשתים נלחמים בי ואלהים סר מעלי ולא ענני עוד גם ביד הנביאם גם בחלמות ואקראה לך להודיעני מה אעשה׃,Hebrew
ויאמר שמואל ולמה תשאלני ויהוה סר מעליך ויהי ערך׃,Hebrew
ויעש יהוה לו כאשר דבר בידי ויקרע יהוה את הממלכה מידך ויתנה לרעך לדוד׃,Hebrew
כאשר לא שמעת בקול יהוה ולא עשית חרון אפו בעמלק על כן הדבר הזה עשה לך יהוה היום הזה׃,Hebrew
ויתן יהוה גם את ישראל עמך ביד פלשתים ומחר אתה ובניך עמי גם את מחנה ישראל יתן יהוה ביד פלשתים׃,Hebrew
וימהר שאול ויפל מלא קומתו ארצה וירא מאד מדברי שמואל גם כח לא היה בו כי לא אכל לחם כל היום וכל הלילה׃,Hebrew
ותבוא האשה אל שאול ותרא כי נבהל מאד ותאמר אליו הנה שמעה שפחתך בקולך ואשים נפשי בכפי ואשמע את דבריך אשר דברת אלי׃,Hebrew
ועתה שמע נא גם אתה בקול שפחתך ואשמה לפניך פת לחם ואכול ויהי בך כח כי תלך בדרך׃,Hebrew
וימאן ויאמר לא אכל ויפרצו בו עבדיו וגם האשה וישמע לקלם ויקם מהארץ וישב אל המטה׃,Hebrew
ולאשה עגל מרבק בבית ותמהר ותזבחהו ותקח קמח ותלש ותפהו מצות׃,Hebrew
ותגש לפני שאול ולפני עבדיו ויאכלו ויקמו וילכו בלילה ההוא׃,Hebrew
ויקבצו פלשתים את כל מחניהם אפקה וישראל חנים בעין אשר ביזרעאל׃,Hebrew
וסרני פלשתים עברים למאות ולאלפים ודוד ואנשיו עברים באחרנה עם אכיש׃,Hebrew
ויאמרו שרי פלשתים מה העברים האלה ויאמר אכיש אל שרי פלשתים הלוא זה דוד עבד שאול מלך ישראל אשר היה אתי זה ימים או זה שנים ולא מצאתי בו מאומה מיום נפלו עד היום הזה׃,Hebrew
ויקצפו עליו שרי פלשתים ויאמרו לו שרי פלשתים השב את האיש וישב אל מקומו אשר הפקדתו שם ולא ירד עמנו במלחמה ולא יהיה לנו לשטן במלחמה ובמה יתרצה זה אל אדניו הלוא בראשי האנשים ההם׃,Hebrew
הלוא זה דוד אשר יענו לו במחלות לאמר הכה שאול באלפו ודוד ברבבתו׃,Hebrew
ויקרא אכיש אל דוד ויאמר אליו חי יהוה כי ישר אתה וטוב בעיני צאתך ובאך אתי במחנה כי לא מצאתי בך רעה מיום באך אלי עד היום הזה ובעיני הסרנים לא טוב אתה׃,Hebrew
ועתה שוב ולך בשלום ולא תעשה רע בעיני סרני פלשתים׃,Hebrew
ויאמר דוד אל אכיש כי מה עשיתי ומה מצאת בעבדך מיום אשר הייתי לפניך עד היום הזה כי לא אבוא ונלחמתי באיבי אדני המלך׃,Hebrew
ויען אכיש ויאמר אל דוד ידעתי כי טוב אתה בעיני כמלאך אלהים אך שרי פלשתים אמרו לא יעלה עמנו במלחמה׃,Hebrew
ועתה השכם בבקר ועבדי אדניך אשר באו אתך והשכמתם בבקר ואור לכם ולכו׃,Hebrew
וישכם דוד הוא ואנשיו ללכת בבקר לשוב אל ארץ פלשתים ופלשתים עלו יזרעאל׃,Hebrew
ויהי בבא דוד ואנשיו צקלג ביום השלישי ועמלקי פשטו אל נגב ואל צקלג ויכו את צקלג וישרפו אתה באש׃,Hebrew
וישבו את הנשים אשר בה מקטן ועד גדול לא המיתו איש וינהגו וילכו לדרכם׃,Hebrew
ויבא דוד ואנשיו אל העיר והנה שרופה באש ונשיהם ובניהם ובנתיהם נשבו׃,Hebrew
וישא דוד והעם אשר אתו את קולם ויבכו עד אשר אין בהם כח לבכות׃,Hebrew
ושתי נשי דוד נשבו אחינעם היזרעלית ואביגיל אשת נבל הכרמלי׃,Hebrew
ותצר לדוד מאד כי אמרו העם לסקלו כי מרה נפש כל העם איש על בנו ועל בנתיו ויתחזק דוד ביהוה אלהיו׃,Hebrew
ויאמר דוד אל אביתר הכהן בן אחימלך הגישה נא לי האפד ויגש אביתר את האפד אל דוד׃,Hebrew
וישאל דוד ביהוה לאמר ארדף אחרי הגדוד הזה האשגנו ויאמר לו רדף כי השג תשיג והצל תציל׃,Hebrew
וילך דוד הוא ושש מאות איש אשר אתו ויבאו עד נחל הבשור והנותרים עמדו׃,Hebrew
וירדף דוד הוא וארבע מאות איש ויעמדו מאתים איש אשר פגרו מעבר את נחל הבשור׃,Hebrew
וימצאו איש מצרי בשדה ויקחו אתו אל דוד ויתנו לו לחם ויאכל וישקהו מים׃,Hebrew
ויתנו לו פלח דבלה ושני צמקים ויאכל ותשב רוחו אליו כי לא אכל לחם ולא שתה מים שלשה ימים ושלשה לילות׃,Hebrew
ויאמר לו דוד למי אתה ואי מזה אתה ויאמר נער מצרי אנכי עבד לאיש עמלקי ויעזבני אדני כי חליתי היום שלשה׃,Hebrew
אנחנו פשטנו נגב הכרתי ועל אשר ליהודה ועל נגב כלב ואת צקלג שרפנו באש׃,Hebrew
ויאמר אליו דוד התורדני אל הגדוד הזה ויאמר השבעה לי באלהים אם תמיתני ואם תסגרני ביד אדני ואורדך אל הגדוד הזה׃,Hebrew
וירדהו והנה נטשים על פני כל הארץ אכלים ושתים וחגגים בכל השלל הגדול אשר לקחו מארץ פלשתים ומארץ יהודה׃,Hebrew
ויכם דוד מהנשף ועד הערב למחרתם ולא נמלט מהם איש כי אם ארבע מאות איש נער אשר רכבו על הגמלים וינסו׃,Hebrew
ויצל דוד את כל אשר לקחו עמלק ואת שתי נשיו הציל דוד׃,Hebrew
ולא נעדר להם מן הקטן ועד הגדול ועד בנים ובנות ומשלל ועד כל אשר לקחו להם הכל השיב דוד׃,Hebrew
ויקח דוד את כל הצאן והבקר נהגו לפני המקנה ההוא ויאמרו זה שלל דוד׃,Hebrew
ויבא דוד אל מאתים האנשים אשר פגרו מלכת אחרי דוד וישיבם בנחל הבשור ויצאו לקראת דוד ולקראת העם אשר אתו ויגש דוד את העם וישאל להם לשלום׃,Hebrew
ויען כל איש רע ובליעל מהאנשים אשר הלכו עם דוד ויאמרו יען אשר לא הלכו עמי לא נתן להם מהשלל אשר הצלנו כי אם איש את אשתו ואת בניו וינהגו וילכו׃,Hebrew
ויאמר דוד לא תעשו כן אחי את אשר נתן יהוה לנו וישמר אתנו ויתן את הגדוד הבא עלינו בידנו׃,Hebrew
ומי ישמע לכם לדבר הזה כי כחלק הירד במלחמה וכחלק הישב על הכלים יחדו יחלקו׃,Hebrew
ויהי מהיום ההוא ומעלה וישמה לחק ולמשפט לישראל עד היום הזה׃,Hebrew
ויבא דוד אל צקלג וישלח מהשלל לזקני יהודה לרעהו לאמר הנה לכם ברכה משלל איבי יהוה׃,Hebrew
לאשר בבית אל ולאשר ברמות נגב ולאשר ביתר׃,Hebrew
ולאשר בערער ולאשר בשפמות ולאשר באשתמע׃,Hebrew
ולאשר ברכל ולאשר בערי הירחמאלי ולאשר בערי הקיני׃,Hebrew
ולאשר בחרמה ולאשר בבור עשן ולאשר בעתך׃,Hebrew
ולאשר בחברון ולכל המקמות אשר התהלך שם דוד הוא ואנשיו׃,Hebrew
ופלשתים נלחמים בישראל וינסו אנשי ישראל מפני פלשתים ויפלו חללים בהר הגלבע׃,Hebrew
וידבקו פלשתים את שאול ואת בניו ויכו פלשתים את יהונתן ואת אבינדב ואת מלכי שוע בני שאול׃,Hebrew
ותכבד המלחמה אל שאול וימצאהו המורים אנשים בקשת ויחל מאד מהמורים׃,Hebrew
ויאמר שאול לנשא כליו שלף חרבך ודקרני בה פן יבואו הערלים האלה ודקרני והתעללו בי ולא אבה נשא כליו כי ירא מאד ויקח שאול את החרב ויפל עליה׃,Hebrew
וירא נשא כליו כי מת שאול ויפל גם הוא על חרבו וימת עמו׃,Hebrew
וימת שאול ושלשת בניו ונשא כליו גם כל אנשיו ביום ההוא יחדו׃,Hebrew
ויראו אנשי ישראל אשר בעבר העמק ואשר בעבר הירדן כי נסו אנשי ישראל וכי מתו שאול ובניו ויעזבו את הערים וינסו ויבאו פלשתים וישבו בהן׃,Hebrew
ויהי ממחרת ויבאו פלשתים לפשט את החללים וימצאו את שאול ואת שלשת בניו נפלים בהר הגלבע׃,Hebrew
ויכרתו את ראשו ויפשיטו את כליו וישלחו בארץ פלשתים סביב לבשר בית עצביהם ואת העם׃,Hebrew
וישמו את כליו בית עשתרות ואת גויתו תקעו בחומת בית שן׃,Hebrew
וישמעו אליו ישבי יביש גלעד את אשר עשו פלשתים לשאול׃,Hebrew
ויקומו כל איש חיל וילכו כל הלילה ויקחו את גוית שאול ואת גוית בניו מחומת בית שן ויבאו יבשה וישרפו אתם שם׃,Hebrew
ויקחו את עצמתיהם ויקברו תחת האשל ביבשה ויצמו שבעת ימים׃,Hebrew
ויהי אחרי מות שאול ודוד שב מהכות את העמלק וישב דוד בצקלג ימים שנים׃,Hebrew
ויהי ביום השלישי והנה איש בא מן המחנה מעם שאול ובגדיו קרעים ואדמה על ראשו ויהי בבאו אל דוד ויפל ארצה וישתחו׃,Hebrew
ויאמר לו דוד אי מזה תבוא ויאמר אליו ממחנה ישראל נמלטתי׃,Hebrew
ויאמר אליו דוד מה היה הדבר הגד נא לי ויאמר אשר נס העם מן המלחמה וגם הרבה נפל מן העם וימתו וגם שאול ויהונתן בנו מתו׃,Hebrew
ויאמר דוד אל הנער המגיד לו איך ידעת כי מת שאול ויהונתן בנו׃,Hebrew
ויאמר הנער המגיד לו נקרא נקריתי בהר הגלבע והנה שאול נשען על חניתו והנה הרכב ובעלי הפרשים הדבקהו׃,Hebrew
ויפן אחריו ויראני ויקרא אלי ואמר הנני׃,Hebrew
ויאמר לי מי אתה ויאמר אליו עמלקי אנכי׃,Hebrew
ויאמר אלי עמד נא עלי ומתתני כי אחזני השבץ כי כל עוד נפשי בי׃,Hebrew
ואעמד עליו ואמתתהו כי ידעתי כי לא יחיה אחרי נפלו ואקח הנזר אשר על ראשו ואצעדה אשר על זרעו ואביאם אל אדני הנה׃,Hebrew
ויחזק דוד בבגדו ויקרעם וגם כל האנשים אשר אתו׃,Hebrew
ויספדו ויבכו ויצמו עד הערב על שאול ועל יהונתן בנו ועל עם יהוה ועל בית ישראל כי נפלו בחרב׃,Hebrew
ויאמר דוד אל הנער המגיד לו אי מזה אתה ויאמר בן איש גר עמלקי אנכי׃,Hebrew
ויאמר אליו דוד איך לא יראת לשלח ידך לשחת את משיח יהוה׃,Hebrew
ויקרא דוד לאחד מהנערים ויאמר גש פגע בו ויכהו וימת׃,Hebrew
ויאמר אליו דוד דמיך על ראשך כי פיך ענה בך לאמר אנכי מתתי את משיח יהוה׃,Hebrew
ויקנן דוד את הקינה הזאת על שאול ועל יהונתן בנו׃,Hebrew
ויאמר ללמד בני יהודה קשת הנה כתובה על ספר הישר׃,Hebrew
הצבי ישראל על במותיך חלל איך נפלו גבורים׃,Hebrew
אל תגידו בגת אל תבשרו בחוצת אשקלון פן תשמחנה בנות פלשתים פן תעלזנה בנות הערלים׃,Hebrew
הרי בגלבע אל טל ואל מטר עליכם ושדי תרומת כי שם נגעל מגן גבורים מגן שאול בלי משיח בשמן׃,Hebrew
מדם חללים מחלב גבורים קשת יהונתן לא נשוג אחור וחרב שאול לא תשוב ריקם׃,Hebrew
שאול ויהונתן הנאהבים והנעימם בחייהם ובמותם לא נפרדו מנשרים קלו מאריות גברו׃,Hebrew
בנות ישראל אל שאול בכינה המלבשכם שני עם עדנים המעלה עדי זהב על לבושכן׃,Hebrew
איך נפלו גברים בתוך המלחמה יהונתן על במותיך חלל׃,Hebrew
צר לי עליך אחי יהונתן נעמת לי מאד נפלאתה אהבתך לי מאהבת נשים׃,Hebrew
איך נפלו גבורים ויאבדו כלי מלחמה׃,Hebrew
ויהי אחרי כן וישאל דוד ביהוה לאמר האעלה באחת ערי יהודה ויאמר יהוה אליו עלה ויאמר דוד אנה אעלה ויאמר חברנה׃,Hebrew
ויעל שם דוד וגם שתי נשיו אחינעם היזרעלית ואביגיל אשת נבל הכרמלי׃,Hebrew
ואנשיו אשר עמו העלה דוד איש וביתו וישבו בערי חברון׃,Hebrew
ויבאו אנשי יהודה וימשחו שם את דוד למלך על בית יהודה ויגדו לדוד לאמר אנשי יביש גלעד אשר קברו את שאול׃,Hebrew
וישלח דוד מלאכים אל אנשי יביש גלעד ויאמר אליהם ברכים אתם ליהוה אשר עשיתם החסד הזה עם אדניכם עם שאול ותקברו אתו׃,Hebrew
ועתה יעש יהוה עמכם חסד ואמת וגם אנכי אעשה אתכם הטובה הזאת אשר עשיתם הדבר הזה׃,Hebrew
ועתה תחזקנה ידיכם והיו לבני חיל כי מת אדניכם שאול וגם אתי משחו בית יהודה למלך עליהם׃,Hebrew
ואבנר בן נר שר צבא אשר לשאול לקח את איש בשת בן שאול ויעברהו מחנים׃,Hebrew
וימלכהו אל הגלעד ואל האשורי ואל יזרעאל ועל אפרים ועל בנימן ועל ישראל כלה׃,Hebrew
בן ארבעים שנה איש בשת בן שאול במלכו על ישראל ושתים שנים מלך אך בית יהודה היו אחרי דוד׃,Hebrew
ויהי מספר הימים אשר היה דוד מלך בחברון על בית יהודה שבע שנים וששה חדשים׃,Hebrew
ויצא אבנר בן נר ועבדי איש בשת בן שאול ממחנים גבעונה׃,Hebrew
ויואב בן צרויה ועבדי דוד יצאו ויפגשום על ברכת גבעון יחדו וישבו אלה על הברכה מזה ואלה על הברכה מזה׃,Hebrew
ויאמר אבנר אל יואב יקומו נא הנערים וישחקו לפנינו ויאמר יואב יקמו׃,Hebrew
ויקמו ויעברו במספר שנים עשר לבנימן ולאיש בשת בן שאול ושנים עשר מעבדי דוד׃,Hebrew
ויחזקו איש בראש רעהו וחרבו בצד רעהו ויפלו יחדו ויקרא למקום ההוא חלקת הצרים אשר בגבעון׃,Hebrew
ותהי המלחמה קשה עד מאד ביום ההוא וינגף אבנר ואנשי ישראל לפני עבדי דוד׃,Hebrew
ויהיו שם שלשה בני צרויה יואב ואבישי ועשהאל ועשהאל קל ברגליו כאחד הצבים אשר בשדה׃,Hebrew
וירדף עשהאל אחרי אבנר ולא נטה ללכת על הימין ועל השמאול מאחרי אבנר׃,Hebrew
ויפן אבנר אחריו ויאמר האתה זה עשהאל ויאמר אנכי׃,Hebrew
ויאמר לו אבנר נטה לך על ימינך או על שמאלך ואחז לך אחד מהנערים וקח לך את חלצתו ולא אבה עשהאל לסור מאחריו׃,Hebrew
ויסף עוד אבנר לאמר אל עשהאל סור לך מאחרי למה אככה ארצה ואיך אשא פני אל יואב אחיך׃,Hebrew
וימאן לסור ויכהו אבנר באחרי החנית אל החמש ותצא החנית מאחריו ויפל שם וימת תחתו ויהי כל הבא אל המקום אשר נפל שם עשהאל וימת ויעמדו׃,Hebrew
וירדפו יואב ואבישי אחרי אבנר והשמש באה והמה באו עד גבעת אמה אשר על פני גיח דרך מדבר גבעון׃,Hebrew
ויתקבצו בני בנימן אחרי אבנר ויהיו לאגדה אחת ויעמדו על ראש גבעה אחת׃,Hebrew
ויקרא אבנר אל יואב ויאמר הלנצח תאכל חרב הלוא ידעתה כי מרה תהיה באחרונה ועד מתי לא תאמר לעם לשוב מאחרי אחיהם׃,Hebrew
ויאמר יואב חי האלהים כי לולא דברת כי אז מהבקר נעלה העם איש מאחרי אחיו׃,Hebrew
ויתקע יואב בשופר ויעמדו כל העם ולא ירדפו עוד אחרי ישראל ולא יספו עוד להלחם׃,Hebrew
ואבנר ואנשיו הלכו בערבה כל הלילה ההוא ויעברו את הירדן וילכו כל הבתרון ויבאו מחנים׃,Hebrew
ויואב שב מאחרי אבנר ויקבץ את כל העם ויפקדו מעבדי דוד תשעה עשר איש ועשהאל׃,Hebrew
ועבדי דוד הכו מבנימן ובאנשי אבנר שלש מאות וששים איש מתו׃,Hebrew
וישאו את עשהאל ויקברהו בקבר אביו אשר בית לחם וילכו כל הלילה יואב ואנשיו ויאר להם בחברון׃,Hebrew
ותהי המלחמה ארכה בין בית שאול ובין בית דוד ודוד הלך וחזק ובית שאול הלכים ודלים׃,Hebrew
וילדו לדוד בנים בחברון ויהי בכורו אמנון לאחינעם היזרעאלת׃,Hebrew
ומשנהו כלאב לאביגל אשת נבל הכרמלי והשלשי אבשלום בן מעכה בת תלמי מלך גשור׃,Hebrew
והרביעי אדניה בן חגית והחמישי שפטיה בן אביטל׃,Hebrew
והששי יתרעם לעגלה אשת דוד אלה ילדו לדוד בחברון׃,Hebrew
ויהי בהיות המלחמה בין בית שאול ובין בית דוד ואבנר היה מתחזק בבית שאול׃,Hebrew
ולשאול פלגש ושמה רצפה בת איה ויאמר אל אבנר מדוע באתה אל פילגש אבי׃,Hebrew
ויחר לאבנר מאד על דברי איש בשת ויאמר הראש כלב אנכי אשר ליהודה היום אעשה חסד עם בית שאול אביך אל אחיו ואל מרעהו ולא המציתך ביד דוד ותפקד עלי עון האשה היום׃,Hebrew
כה יעשה אלהים לאבנר וכה יסיף לו כי כאשר נשבע יהוה לדוד כי כן אעשה לו׃,Hebrew
להעביר הממלכה מבית שאול ולהקים את כסא דוד על ישראל ועל יהודה מדן ועד באר שבע׃,Hebrew
ולא יכל עוד להשיב את אבנר דבר מיראתו אתו׃,Hebrew
וישלח אבנר מלאכים אל דוד תחתו לאמר למי ארץ לאמר כרתה בריתך אתי והנה ידי עמך להסב אליך את כל ישראל׃,Hebrew
ויאמר טוב אני אכרת אתך ברית אך דבר אחד אנכי שאל מאתך לאמר לא תראה את פני כי אם לפני הביאך את מיכל בת שאול בבאך לראות את פני׃,Hebrew
וישלח דוד מלאכים אל איש בשת בן שאול לאמר תנה את אשתי את מיכל אשר ארשתי לי במאה ערלות פלשתים׃,Hebrew
וישלח איש בשת ויקחה מעם איש מעם פלטיאל בן לוש׃,Hebrew
וילך אתה אישה הלוך ובכה אחריה עד בחרים ויאמר אליו אבנר לך שוב וישב׃,Hebrew
ודבר אבנר היה עם זקני ישראל לאמר גם תמול גם שלשם הייתם מבקשים את דוד למלך עליכם׃,Hebrew
ועתה עשו כי יהוה אמר אל דוד לאמר ביד דוד עבדי הושיע את עמי ישראל מיד פלשתים ומיד כל איביהם׃,Hebrew
וידבר גם אבנר באזני בנימין וילך גם אבנר לדבר באזני דוד בחברון את כל אשר טוב בעיני ישראל ובעיני כל בית בנימן׃,Hebrew
ויבא אבנר אל דוד חברון ואתו עשרים אנשים ויעש דוד לאבנר ולאנשים אשר אתו משתה׃,Hebrew
ויאמר אבנר אל דוד אקומה ואלכה ואקבצה אל אדני המלך את כל ישראל ויכרתו אתך ברית ומלכת בכל אשר תאוה נפשך וישלח דוד את אבנר וילך בשלום׃,Hebrew
והנה עבדי דוד ויואב בא מהגדוד ושלל רב עמם הביאו ואבנר איננו עם דוד בחברון כי שלחו וילך בשלום׃,Hebrew
ויואב וכל הצבא אשר אתו באו ויגדו ליואב לאמר בא אבנר בן נר אל המלך וישלחהו וילך בשלום׃,Hebrew
ויבא יואב אל המלך ויאמר מה עשיתה הנה בא אבנר אליך למה זה שלחתו וילך הלוך׃,Hebrew
ידעת את אבנר בן נר כי לפתתך בא ולדעת את מוצאך ואת מבואך ולדעת את כל אשר אתה עשה׃,Hebrew
ויצא יואב מעם דוד וישלח מלאכים אחרי אבנר וישבו אתו מבור הסרה ודוד לא ידע׃,Hebrew
וישב אבנר חברון ויטהו יואב אל תוך השער לדבר אתו בשלי ויכהו שם החמש וימת בדם עשה אל אחיו׃,Hebrew
וישמע דוד מאחרי כן ויאמר נקי אנכי וממלכתי מעם יהוה עד עולם מדמי אבנר בן נר׃,Hebrew
יחלו על ראש יואב ואל כל בית אביו ואל יכרת מבית יואב זב ומצרע ומחזיק בפלך ונפל בחרב וחסר לחם׃,Hebrew
ויואב ואבישי אחיו הרגו לאבנר על אשר המית את עשהאל אחיהם בגבעון במלחמה׃,Hebrew
ויאמר דוד אל יואב ואל כל העם אשר אתו קרעו בגדיכם וחגרו שקים וספדו לפני אבנר והמלך דוד הלך אחרי המטה׃,Hebrew
ויקברו את אבנר בחברון וישא המלך את קולו ויבך אל קבר אבנר ויבכו כל העם׃,Hebrew
ויקנן המלך אל אבנר ויאמר הכמות נבל ימות אבנר׃,Hebrew
ידך לא אסרות ורגליך לא לנחשתים הגשו כנפול לפני בני עולה נפלת ויספו כל העם לבכות עליו׃,Hebrew
ויבא כל העם להברות את דוד לחם בעוד היום וישבע דוד לאמר כה יעשה לי אלהים וכה יסיף כי אם לפני בוא השמש אטעם לחם או כל מאומה׃,Hebrew
וכל העם הכירו וייטב בעיניהם ככל אשר עשה המלך בעיני כל העם טוב׃,Hebrew
וידעו כל העם וכל ישראל ביום ההוא כי לא היתה מהמלך להמית את אבנר בן נר׃,Hebrew
ויאמר המלך אל עבדיו הלוא תדעו כי שר וגדול נפל היום הזה בישראל׃,Hebrew
ואנכי היום רך ומשוח מלך והאנשים האלה בני צרויה קשים ממני ישלם יהוה לעשה הרעה כרעתו׃,Hebrew
וישמע בן שאול כי מת אבנר בחברון וירפו ידיו וכל ישראל נבהלו׃,Hebrew
ושני אנשים שרי גדודים היו בן שאול שם האחד בענה ושם השני רכב בני רמון הבארתי מבני בנימן כי גם בארות תחשב על בנימן׃,Hebrew
ויברחו הבארתים גתימה ויהיו שם גרים עד היום הזה׃,Hebrew
וליהונתן בן שאול בן נכה רגלים בן חמש שנים היה בבא שמעת שאול ויהונתן מיזרעאל ותשאהו אמנתו ותנס ויהי בחפזה לנוס ויפל ויפסח ושמו מפיבשת׃,Hebrew
וילכו בני רמון הבארתי רכב ובענה ויבאו כחם היום אל בית איש בשת והוא שכב את משכב הצהרים׃,Hebrew
והנה באו עד תוך הבית לקחי חטים ויכהו אל החמש ורכב ובענה אחיו נמלטו׃,Hebrew
ויבאו הבית והוא שכב על מטתו בחדר משכבו ויכהו וימתהו ויסירו את ראשו ויקחו את ראשו וילכו דרך הערבה כל הלילה׃,Hebrew
ויבאו את ראש איש בשת אל דוד חברון ויאמרו אל המלך הנה ראש איש בשת בן שאול איבך אשר בקש את נפשך ויתן יהוה לאדני המלך נקמות היום הזה משאול ומזרעו׃,Hebrew
ויען דוד את רכב ואת בענה אחיו בני רמון הבארתי ויאמר להם חי יהוה אשר פדה את נפשי מכל צרה׃,Hebrew
כי המגיד לי לאמר הנה מת שאול והוא היה כמבשר בעיניו ואחזה בו ואהרגהו בצקלג אשר לתתי לו בשרה׃,Hebrew
אף כי אנשים רשעים הרגו את איש צדיק בביתו על משכבו ועתה הלוא אבקש את דמו מידכם ובערתי אתכם מן הארץ׃,Hebrew
ויצו דוד את הנערים ויהרגום ויקצצו את ידיהם ואת רגליהם ויתלו על הברכה בחברון ואת ראש איש בשת לקחו ויקברו בקבר אבנר בחברון׃,Hebrew
ויבאו כל שבטי ישראל אל דוד חברונה ויאמרו לאמר הננו עצמך ובשרך אנחנו׃,Hebrew
גם אתמול גם שלשום בהיות שאול מלך עלינו אתה הייתה מוציא והמבי את ישראל ויאמר יהוה לך אתה תרעה את עמי את ישראל ואתה תהיה לנגיד על ישראל׃,Hebrew
ויבאו כל זקני ישראל אל המלך חברונה ויכרת להם המלך דוד ברית בחברון לפני יהוה וימשחו את דוד למלך על ישראל׃,Hebrew
בן שלשים שנה דוד במלכו ארבעים שנה מלך׃,Hebrew
בחברון מלך על יהודה שבע שנים וששה חדשים ובירושלם מלך שלשים ושלש שנה על כל ישראל ויהודה׃,Hebrew
וילך המלך ואנשיו ירושלם אל היבסי יושב הארץ ויאמר לדוד לאמר לא תבוא הנה כי אם הסירך העורים והפסחים לאמר לא יבוא דוד הנה׃,Hebrew
וילכד דוד את מצדת ציון היא עיר דוד׃,Hebrew
ויאמר דוד ביום ההוא כל מכה יבסי ויגע בצנור ואת הפסחים ואת העורים שנאו נפש דוד על כן יאמרו עור ופסח לא יבוא אל הבית׃,Hebrew
וישב דוד במצדה ויקרא לה עיר דוד ויבן דוד סביב מן המלוא וביתה׃,Hebrew
וילך דוד הלוך וגדול ויהוה אלהי צבאות עמו׃,Hebrew
וישלח חירם מלך צר מלאכים אל דוד ועצי ארזים וחרשי עץ וחרשי אבן קיר ויבנו בית לדוד׃,Hebrew
וידע דוד כי הכינו יהוה למלך על ישראל וכי נשא ממלכתו בעבור עמו ישראל׃,Hebrew
ויקח דוד עוד פלגשים ונשים מירושלם אחרי באו מחברון ויולדו עוד לדוד בנים ובנות׃,Hebrew
ואלה שמות הילדים לו בירושלם שמוע ושובב ונתן ושלמה׃,Hebrew
ויבחר ואלישוע ונפג ויפיע׃,Hebrew
ואלישמע ואלידע ואליפלט׃,Hebrew
וישמעו פלשתים כי משחו את דוד למלך על ישראל ויעלו כל פלשתים לבקש את דוד וישמע דוד וירד אל המצודה׃,Hebrew
ופלשתים באו וינטשו בעמק רפאים׃,Hebrew
וישאל דוד ביהוה לאמר האעלה אל פלשתים התתנם בידי ויאמר יהוה אל דוד עלה כי נתן אתן את הפלשתים בידך׃,Hebrew
ויבא דוד בבעל פרצים ויכם שם דוד ויאמר פרץ יהוה את איבי לפני כפרץ מים על כן קרא שם המקום ההוא בעל פרצים׃,Hebrew
ויעזבו שם את עצביהם וישאם דוד ואנשיו׃,Hebrew
ויספו עוד פלשתים לעלות וינטשו בעמק רפאים׃,Hebrew
וישאל דוד ביהוה ויאמר לא תעלה הסב אל אחריהם ובאת להם ממול בכאים׃,Hebrew
ויהי בשמעך את קול צעדה בראשי הבכאים אז תחרץ כי אז יצא יהוה לפניך להכות במחנה פלשתים׃,Hebrew
ויעש דוד כן כאשר צוהו יהוה ויך את פלשתים מגבע עד באך גזר׃,Hebrew
ויסף עוד דוד את כל בחור בישראל שלשים אלף׃,Hebrew
ויקם וילך דוד וכל העם אשר אתו מבעלי יהודה להעלות משם את ארון האלהים אשר נקרא שם שם יהוה צבאות ישב הכרבים עליו׃,Hebrew
וירכבו את ארון האלהים אל עגלה חדשה וישאהו מבית אבינדב אשר בגבעה ועזא ואחיו בני אבינדב נהגים את העגלה חדשה׃,Hebrew
וישאהו מבית אבינדב אשר בגבעה עם ארון האלהים ואחיו הלך לפני הארון׃,Hebrew
ודוד וכל בית ישראל משחקים לפני יהוה בכל עצי ברושים ובכנרות ובנבלים ובתפים ובמנענעים ובצלצלים׃,Hebrew
ויבאו עד גרן נכון וישלח עזא אל ארון האלהים ויאחז בו כי שמטו הבקר׃,Hebrew
ויחר אף יהוה בעזה ויכהו שם האלהים על השל וימת שם עם ארון האלהים׃,Hebrew
ויחר לדוד על אשר פרץ יהוה פרץ בעזה ויקרא למקום ההוא פרץ עזה עד היום הזה׃,Hebrew
וירא דוד את יהוה ביום ההוא ויאמר איך יבוא אלי ארון יהוה׃,Hebrew
ולא אבה דוד להסיר אליו את ארון יהוה על עיר דוד ויטהו דוד בית עבד אדום הגתי׃,Hebrew
וישב ארון יהוה בית עבד אדם הגתי שלשה חדשים ויברך יהוה את עבד אדם ואת כל ביתו׃,Hebrew
ויגד למלך דוד לאמר ברך יהוה את בית עבד אדם ואת כל אשר לו בעבור ארון האלהים וילך דוד ויעל את ארון האלהים מבית עבד אדם עיר דוד בשמחה׃,Hebrew
ויהי כי צעדו נשאי ארון יהוה ששה צעדים ויזבח שור ומריא׃,Hebrew
ודוד מכרכר בכל עז לפני יהוה ודוד חגור אפוד בד׃,Hebrew
ודוד וכל בית ישראל מעלים את ארון יהוה בתרועה ובקול שופר׃,Hebrew
והיה ארון יהוה בא עיר דוד ומיכל בת שאול נשקפה בעד החלון ותרא את המלך דוד מפזז ומכרכר לפני יהוה ותבז לו בלבה׃,Hebrew
ויבאו את ארון יהוה ויצגו אתו במקומו בתוך האהל אשר נטה לו דוד ויעל דוד עלות לפני יהוה ושלמים׃,Hebrew
ויכל דוד מהעלות העולה והשלמים ויברך את העם בשם יהוה צבאות׃,Hebrew
ויחלק לכל העם לכל המון ישראל למאיש ועד אשה לאיש חלת לחם אחת ואשפר אחד ואשישה אחת וילך כל העם איש לביתו׃,Hebrew
וישב דוד לברך את ביתו ותצא מיכל בת שאול לקראת דוד ותאמר מה נכבד היום מלך ישראל אשר נגלה היום לעיני אמהות עבדיו כהגלות נגלות אחד הרקים׃,Hebrew
ויאמר דוד אל מיכל לפני יהוה אשר בחר בי מאביך ומכל ביתו לצות אתי נגיד על עם יהוה על ישראל ושחקתי לפני יהוה׃,Hebrew
ונקלתי עוד מזאת והייתי שפל בעיני ועם האמהות אשר אמרת עמם אכבדה׃,Hebrew
ולמיכל בת שאול לא היה לה ילד עד יום מותה׃,Hebrew
ויהי כי ישב המלך בביתו ויהוה הניח לו מסביב מכל איביו׃,Hebrew
ויאמר המלך אל נתן הנביא ראה נא אנכי יושב בבית ארזים וארון האלהים ישב בתוך היריעה׃,Hebrew
ויאמר נתן אל המלך כל אשר בלבבך לך עשה כי יהוה עמך׃,Hebrew
ויהי בלילה ההוא ויהי דבר יהוה אל נתן לאמר׃,Hebrew
לך ואמרת אל עבדי אל דוד כה אמר יהוה האתה תבנה לי בית לשבתי׃,Hebrew
כי לא ישבתי בבית למיום העלתי את בני ישראל ממצרים ועד היום הזה ואהיה מתהלך באהל ובמשכן׃,Hebrew
בכל אשר התהלכתי בכל בני ישראל הדבר דברתי את אחד שבטי ישראל אשר צויתי לרעות את עמי את ישראל לאמר למה לא בניתם לי בית ארזים׃,Hebrew
ועתה כה תאמר לעבדי לדוד כה אמר יהוה צבאות אני לקחתיך מן הנוה מאחר הצאן להיות נגיד על עמי על ישראל׃,Hebrew
ואהיה עמך בכל אשר הלכת ואכרתה את כל איביך מפניך ועשתי לך שם גדול כשם הגדלים אשר בארץ׃,Hebrew
ושמתי מקום לעמי לישראל ונטעתיו ושכן תחתיו ולא ירגז עוד ולא יסיפו בני עולה לענותו כאשר בראשונה׃,Hebrew
ולמן היום אשר צויתי שפטים על עמי ישראל והניחתי לך מכל איביך והגיד לך יהוה כי בית יעשה לך יהוה׃,Hebrew
כי ימלאו ימיך ושכבת את אבתיך והקימתי את זרעך אחריך אשר יצא ממעיך והכינתי את ממלכתו׃,Hebrew
הוא יבנה בית לשמי וכננתי את כסא ממלכתו עד עולם׃,Hebrew
אני אהיה לו לאב והוא יהיה לי לבן אשר בהעותו והכחתיו בשבט אנשים ובנגעי בני אדם׃,Hebrew
וחסדי לא יסור ממנו כאשר הסרתי מעם שאול אשר הסרתי מלפניך׃,Hebrew
ונאמן ביתך וממלכתך עד עולם לפניך כסאך יהיה נכון עד עולם׃,Hebrew
ככל הדברים האלה וככל החזיון הזה כן דבר נתן אל דוד׃,Hebrew
ויבא המלך דוד וישב לפני יהוה ויאמר מי אנכי אדני יהוה ומי ביתי כי הביאתני עד הלם׃,Hebrew
ותקטן עוד זאת בעיניך אדני יהוה ותדבר גם אל בית עבדך למרחוק וזאת תורת האדם אדני יהוה׃,Hebrew
ומה יוסיף דוד עוד לדבר אליך ואתה ידעת את עבדך אדני יהוה׃,Hebrew
בעבור דברך וכלבך עשית את כל הגדולה הזאת להודיע את עבדך׃,Hebrew
על כן גדלת אדני יהוה כי אין כמוך ואין אלהים זולתך בכל אשר שמענו באזנינו׃,Hebrew
ומי כעמך כישראל גוי אחד בארץ אשר הלכו אלהים לפדות לו לעם ולשום לו שם ולעשות לכם הגדולה ונראות לארצך מפני עמך אשר פדית לך ממצרים גוים ואלהיו׃,Hebrew
ותכונן לך את עמך ישראל לך לעם עד עולם ואתה יהוה היית להם לאלהים׃,Hebrew
ועתה יהוה אלהים הדבר אשר דברת על עבדך ועל ביתו הקם עד עולם ועשה כאשר דברת׃,Hebrew
ויגדל שמך עד עולם לאמר יהוה צבאות אלהים על ישראל ובית עבדך דוד יהיה נכון לפניך׃,Hebrew
כי אתה יהוה צבאות אלהי ישראל גליתה את אזן עבדך לאמר בית אבנה לך על כן מצא עבדך את לבו להתפלל אליך את התפלה הזאת׃,Hebrew
ועתה אדני יהוה אתה הוא האלהים ודבריך יהיו אמת ותדבר אל עבדך את הטובה הזאת׃,Hebrew
ועתה הואל וברך את בית עבדך להיות לעולם לפניך כי אתה אדני יהוה דברת ומברכתך יברך בית עבדך לעולם׃,Hebrew
ויהי אחרי כן ויך דוד את פלשתים ויכניעם ויקח דוד את מתג האמה מיד פלשתים׃,Hebrew
ויך את מואב וימדדם בחבל השכב אותם ארצה וימדד שני חבלים להמית ומלא החבל להחיות ותהי מואב לדוד לעבדים נשאי מנחה׃,Hebrew
ויך דוד את הדדעזר בן רחב מלך צובה בלכתו להשיב ידו בנהר׃,Hebrew
וילכד דוד ממנו אלף ושבע מאות פרשים ועשרים אלף איש רגלי ויעקר דוד את כל הרכב ויותר ממנו מאה רכב׃,Hebrew
ותבא ארם דמשק לעזר להדדעזר מלך צובה ויך דוד בארם עשרים ושנים אלף איש׃,Hebrew
וישם דוד נצבים בארם דמשק ותהי ארם לדוד לעבדים נושאי מנחה וישע יהוה את דוד בכל אשר הלך׃,Hebrew
ויקח דוד את שלטי הזהב אשר היו אל עבדי הדדעזר ויביאם ירושלם׃,Hebrew
ומבטח ומברתי ערי הדדעזר לקח המלך דוד נחשת הרבה מאד׃,Hebrew
וישמע תעי מלך חמת כי הכה דוד את כל חיל הדדעזר׃,Hebrew
וישלח תעי את יורם בנו אל המלך דוד לשאל לו לשלום ולברכו על אשר נלחם בהדדעזר ויכהו כי איש מלחמות תעי היה הדדעזר ובידו היו כלי כסף וכלי זהב וכלי נחשת׃,Hebrew
גם אתם הקדיש המלך דוד ליהוה עם הכסף והזהב אשר הקדיש מכל הגוים אשר כבש׃,Hebrew
מארם וממואב ומבני עמון ומפלשתים ומעמלק ומשלל הדדעזר בן רחב מלך צובה׃,Hebrew
ויעש דוד שם בשבו מהכותו את ארם בגיא מלח שמונה עשר אלף׃,Hebrew
וישם באדום נצבים בכל אדום שם נצבים ויהי כל אדום עבדים לדוד ויושע יהוה את דוד בכל אשר הלך׃,Hebrew
וימלך דוד על כל ישראל ויהי דוד עשה משפט וצדקה לכל עמו׃,Hebrew
ויואב בן צרויה על הצבא ויהושפט בן אחילוד מזכיר׃,Hebrew
וצדוק בן אחיטוב ואחימלך בן אביתר כהנים ושריה סופר׃,Hebrew
ובניהו בן יהוידע והכרתי והפלתי ובני דוד כהנים היו׃,Hebrew
ויאמר דוד הכי יש עוד אשר נותר לבית שאול ואעשה עמו חסד בעבור יהונתן׃,Hebrew
ולבית שאול עבד ושמו ציבא ויקראו לו אל דוד ויאמר המלך אליו האתה ציבא ויאמר עבדך׃,Hebrew
ויאמר המלך האפס עוד איש לבית שאול ואעשה עמו חסד אלהים ויאמר ציבא אל המלך עוד בן ליהונתן נכה רגלים׃,Hebrew
ויאמר לו המלך איפה הוא ויאמר ציבא אל המלך הנה הוא בית מכיר בן עמיאל בלו דבר׃,Hebrew
וישלח המלך דוד ויקחהו מבית מכיר בן עמיאל מלו דבר׃,Hebrew
ויבא מפיבשת בן יהונתן בן שאול אל דוד ויפל על פניו וישתחו ויאמר דוד מפיבשת ויאמר הנה עבדך׃,Hebrew
ויאמר לו דוד אל תירא כי עשה אעשה עמך חסד בעבור יהונתן אביך והשבתי לך את כל שדה שאול אביך ואתה תאכל לחם על שלחני תמיד׃,Hebrew
וישתחו ויאמר מה עבדך כי פנית אל הכלב המת אשר כמוני׃,Hebrew
ויקרא המלך אל ציבא נער שאול ויאמר אליו כל אשר היה לשאול ולכל ביתו נתתי לבן אדניך׃,Hebrew
ועבדת לו את האדמה אתה ובניך ועבדיך והבאת והיה לבן אדניך לחם ואכלו ומפיבשת בן אדניך יאכל תמיד לחם על שלחני ולציבא חמשה עשר בנים ועשרים עבדים׃,Hebrew
ויאמר ציבא אל המלך ככל אשר יצוה אדני המלך את עבדו כן יעשה עבדך ומפיבשת אכל על שלחני כאחד מבני המלך׃,Hebrew
ולמפיבשת בן קטן ושמו מיכא וכל מושב בית ציבא עבדים למפיבשת׃,Hebrew
ומפיבשת ישב בירושלם כי על שלחן המלך תמיד הוא אכל והוא פסח שתי רגליו׃,Hebrew
ויהי אחרי כן וימת מלך בני עמון וימלך חנון בנו תחתיו׃,Hebrew
ויאמר דוד אעשה חסד עם חנון בן נחש כאשר עשה אביו עמדי חסד וישלח דוד לנחמו ביד עבדיו אל אביו ויבאו עבדי דוד ארץ בני עמון׃,Hebrew
ויאמרו שרי בני עמון אל חנון אדניהם המכבד דוד את אביך בעיניך כי שלח לך מנחמים הלוא בעבור חקור את העיר ולרגלה ולהפכה שלח דוד את עבדיו אליך׃,Hebrew
ויקח חנון את עבדי דוד ויגלח את חצי זקנם ויכרת את מדויהם בחצי עד שתותיהם וישלחם׃,Hebrew
ויגדו לדוד וישלח לקראתם כי היו האנשים נכלמים מאד ויאמר המלך שבו בירחו עד יצמח זקנכם ושבתם׃,Hebrew
ויראו בני עמון כי נבאשו בדוד וישלחו בני עמון וישכרו את ארם בית רחוב ואת ארם צובא עשרים אלף רגלי ואת מלך מעכה אלף איש ואיש טוב שנים עשר אלף איש׃,Hebrew
וישמע דוד וישלח את יואב ואת כל הצבא הגברים׃,Hebrew
ויצאו בני עמון ויערכו מלחמה פתח השער וארם צובא ורחוב ואיש טוב ומעכה לבדם בשדה׃,Hebrew
וירא יואב כי היתה אליו פני המלחמה מפנים ומאחור ויבחר מכל בחורי בישראל ויערך לקראת ארם׃,Hebrew
ואת יתר העם נתן ביד אבשי אחיו ויערך לקראת בני עמון׃,Hebrew
ויאמר אם תחזק ארם ממני והיתה לי לישועה ואם בני עמון יחזקו ממך והלכתי להושיע לך׃,Hebrew
חזק ונתחזק בעד עמנו ובעד ערי אלהינו ויהוה יעשה הטוב בעיניו׃,Hebrew
ויגש יואב והעם אשר עמו למלחמה בארם וינסו מפניו׃,Hebrew
ובני עמון ראו כי נס ארם וינסו מפני אבישי ויבאו העיר וישב יואב מעל בני עמון ויבא ירושלם׃,Hebrew
וירא ארם כי נגף לפני ישראל ויאספו יחד׃,Hebrew
וישלח הדדעזר ויצא את ארם אשר מעבר הנהר ויבאו חילם ושובך שר צבא הדדעזר לפניהם׃,Hebrew
ויגד לדוד ויאסף את כל ישראל ויעבר את הירדן ויבא חלאמה ויערכו ארם לקראת דוד וילחמו עמו׃,Hebrew
וינס ארם מפני ישראל ויהרג דוד מארם שבע מאות רכב וארבעים אלף פרשים ואת שובך שר צבאו הכה וימת שם׃,Hebrew
ויראו כל המלכים עבדי הדדעזר כי נגפו לפני ישראל וישלמו את ישראל ויעבדום ויראו ארם להושיע עוד את בני עמון׃,Hebrew
ויהי לתשובת השנה לעת צאת המלאכים וישלח דוד את יואב ואת עבדיו עמו ואת כל ישראל וישחתו את בני עמון ויצרו על רבה ודוד יושב בירושלם׃,Hebrew
ויהי לעת הערב ויקם דוד מעל משכבו ויתהלך על גג בית המלך וירא אשה רחצת מעל הגג והאשה טובת מראה מאד׃,Hebrew
וישלח דוד וידרש לאשה ויאמר הלוא זאת בת שבע בת אליעם אשת אוריה החתי׃,Hebrew
וישלח דוד מלאכים ויקחה ותבוא אליו וישכב עמה והיא מתקדשת מטמאתה ותשב אל ביתה׃,Hebrew
ותהר האשה ותשלח ותגד לדוד ותאמר הרה אנכי׃,Hebrew
וישלח דוד אל יואב שלח אלי את אוריה החתי וישלח יואב את אוריה אל דוד׃,Hebrew
ויבא אוריה אליו וישאל דוד לשלום יואב ולשלום העם ולשלום המלחמה׃,Hebrew
ויאמר דוד לאוריה רד לביתך ורחץ רגליך ויצא אוריה מבית המלך ותצא אחריו משאת המלך׃,Hebrew
וישכב אוריה פתח בית המלך את כל עבדי אדניו ולא ירד אל ביתו׃,Hebrew
ויגדו לדוד לאמר לא ירד אוריה אל ביתו ויאמר דוד אל אוריה הלוא מדרך אתה בא מדוע לא ירדת אל ביתך׃,Hebrew
ויאמר אוריה אל דוד הארון וישראל ויהודה ישבים בסכות ואדני יואב ועבדי אדני על פני השדה חנים ואני אבוא אל ביתי לאכל ולשתות ולשכב עם אשתי חיך וחי נפשך אם אעשה את הדבר הזה׃,Hebrew
ויאמר דוד אל אוריה שב בזה גם היום ומחר אשלחך וישב אוריה בירושלם ביום ההוא וממחרת׃,Hebrew
ויקרא לו דוד ויאכל לפניו וישת וישכרהו ויצא בערב לשכב במשכבו עם עבדי אדניו ואל ביתו לא ירד׃,Hebrew
ויהי בבקר ויכתב דוד ספר אל יואב וישלח ביד אוריה׃,Hebrew
ויכתב בספר לאמר הבו את אוריה אל מול פני המלחמה החזקה ושבתם מאחריו ונכה ומת׃,Hebrew
ויהי בשמור יואב אל העיר ויתן את אוריה אל המקום אשר ידע כי אנשי חיל שם׃,Hebrew
ויצאו אנשי העיר וילחמו את יואב ויפל מן העם מעבדי דוד וימת גם אוריה החתי׃,Hebrew
וישלח יואב ויגד לדוד את כל דברי המלחמה׃,Hebrew
ויצו את המלאך לאמר ככלותך את כל דברי המלחמה לדבר אל המלך׃,Hebrew
והיה אם תעלה חמת המלך ואמר לך מדוע נגשתם אל העיר להלחם הלוא ידעתם את אשר ירו מעל החומה׃,Hebrew
מי הכה את אבימלך בן ירבשת הלוא אשה השליכה עליו פלח רכב מעל החומה וימת בתבץ למה נגשתם אל החומה ואמרת גם עבדך אוריה החתי מת׃,Hebrew
וילך המלאך ויבא ויגד לדוד את כל אשר שלחו יואב׃,Hebrew
ויאמר המלאך אל דוד כי גברו עלינו האנשים ויצאו אלינו השדה ונהיה עליהם עד פתח השער׃,Hebrew
ויראו המוראים אל עבדך מעל החומה וימותו מעבדי המלך וגם עבדך אוריה החתי מת׃,Hebrew
ויאמר דוד אל המלאך כה תאמר אל יואב אל ירע בעיניך את הדבר הזה כי כזה וכזה תאכל החרב החזק מלחמתך אל העיר והרסה וחזקהו׃,Hebrew
ותשמע אשת אוריה כי מת אוריה אישה ותספד על בעלה׃,Hebrew
ויעבר האבל וישלח דוד ויאספה אל ביתו ותהי לו לאשה ותלד לו בן וירע הדבר אשר עשה דוד בעיני יהוה׃,Hebrew
וישלח יהוה את נתן אל דוד ויבא אליו ויאמר לו שני אנשים היו בעיר אחת אחד עשיר ואחד ראש׃,Hebrew
לעשיר היה צאן ובקר הרבה מאד׃,Hebrew
ולרש אין כל כי אם כבשה אחת קטנה אשר קנה ויחיה ותגדל עמו ועם בניו יחדו מפתו תאכל ומכסו תשתה ובחיקו תשכב ותהי לו כבת׃,Hebrew
ויבא הלך לאיש העשיר ויחמל לקחת מצאנו ומבקרו לעשות לארח הבא לו ויקח את כבשת האיש הראש ויעשה לאיש הבא אליו׃,Hebrew
ויחר אף דוד באיש מאד ויאמר אל נתן חי יהוה כי בן מות האיש העשה זאת׃,Hebrew
ואת הכבשה ישלם ארבעתים עקב אשר עשה את הדבר הזה ועל אשר לא חמל׃,Hebrew
ויאמר נתן אל דוד אתה האיש כה אמר יהוה אלהי ישראל אנכי משחתיך למלך על ישראל ואנכי הצלתיך מיד שאול׃,Hebrew
ואתנה לך את בית אדניך ואת נשי אדניך בחיקך ואתנה לך את בית ישראל ויהודה ואם מעט ואספה לך כהנה וכהנה׃,Hebrew
מדוע בזית את דבר יהוה לעשות הרע בעינו את אוריה החתי הכית בחרב ואת אשתו לקחת לך לאשה ואתו הרגת בחרב בני עמון׃,Hebrew
ועתה לא תסור חרב מביתך עד עולם עקב כי בזתני ותקח את אשת אוריה החתי להיות לך לאשה׃,Hebrew
כה אמר יהוה הנני מקים עליך רעה מביתך ולקחתי את נשיך לעיניך ונתתי לרעיך ושכב עם נשיך לעיני השמש הזאת׃,Hebrew
כי אתה עשית בסתר ואני אעשה את הדבר הזה נגד כל ישראל ונגד השמש׃,Hebrew
ויאמר דוד אל נתן חטאתי ליהוה ויאמר נתן אל דוד גם יהוה העביר חטאתך לא תמות׃,Hebrew
אפס כי נאץ נאצת את איבי יהוה בדבר הזה גם הבן הילוד לך מות ימות׃,Hebrew
וילך נתן אל ביתו ויגף יהוה את הילד אשר ילדה אשת אוריה לדוד ויאנש׃,Hebrew
ויבקש דוד את האלהים בעד הנער ויצם דוד צום ובא ולן ושכב ארצה׃,Hebrew
ויקמו זקני ביתו עליו להקימו מן הארץ ולא אבה ולא ברא אתם לחם׃,Hebrew
ויהי ביום השביעי וימת הילד ויראו עבדי דוד להגיד לו כי מת הילד כי אמרו הנה בהיות הילד חי דברנו אליו ולא שמע בקולנו ואיך נאמר אליו מת הילד ועשה רעה׃,Hebrew
וירא דוד כי עבדיו מתלחשים ויבן דוד כי מת הילד ויאמר דוד אל עבדיו המת הילד ויאמרו מת׃,Hebrew
ויקם דוד מהארץ וירחץ ויסך ויחלף שמלתו ויבא בית יהוה וישתחו ויבא אל ביתו וישאל וישימו לו לחם ויאכל׃,Hebrew
ויאמרו עבדיו אליו מה הדבר הזה אשר עשיתה בעבור הילד חי צמת ותבך וכאשר מת הילד קמת ותאכל לחם׃,Hebrew
ויאמר בעוד הילד חי צמתי ואבכה כי אמרתי מי יודע יחנני יהוה וחי הילד׃,Hebrew
ועתה מת למה זה אני צם האוכל להשיבו עוד אני הלך אליו והוא לא ישוב אלי׃,Hebrew
וינחם דוד את בת שבע אשתו ויבא אליה וישכב עמה ותלד בן ויקרא את שמו שלמה ויהוה אהבו׃,Hebrew
וישלח ביד נתן הנביא ויקרא את שמו ידידיה בעבור יהוה׃,Hebrew
וילחם יואב ברבת בני עמון וילכד את עיר המלוכה׃,Hebrew
וישלח יואב מלאכים אל דוד ויאמר נלחמתי ברבה גם לכדתי את עיר המים׃,Hebrew
ועתה אסף את יתר העם וחנה על העיר ולכדה פן אלכד אני את העיר ונקרא שמי עליה׃,Hebrew
ויאסף דוד את כל העם וילך רבתה וילחם בה וילכדה׃,Hebrew
ויקח את עטרת מלכם מעל ראשו ומשקלה ככר זהב ואבן יקרה ותהי על ראש דוד ושלל העיר הוציא הרבה מאד׃,Hebrew
ואת העם אשר בה הוציא וישם במגרה ובחרצי הברזל ובמגזרת הברזל והעביר אותם במלכן וכן יעשה לכל ערי בני עמון וישב דוד וכל העם ירושלם׃,Hebrew
ויהי אחרי כן ולאבשלום בן דוד אחות יפה ושמה תמר ויאהבה אמנון בן דוד׃,Hebrew
ויצר לאמנון להתחלות בעבור תמר אחתו כי בתולה היא ויפלא בעיני אמנון לעשות לה מאומה׃,Hebrew
ולאמנון רע ושמו יונדב בן שמעה אחי דוד ויונדב איש חכם מאד׃,Hebrew
ויאמר לו מדוע אתה ככה דל בן המלך בבקר בבקר הלוא תגיד לי ויאמר לו אמנון את תמר אחות אבשלם אחי אני אהב׃,Hebrew
ויאמר לו יהונדב שכב על משכבך והתחל ובא אביך לראותך ואמרת אליו תבא נא תמר אחותי ותברני לחם ועשתה לעיני את הבריה למען אשר אראה ואכלתי מידה׃,Hebrew
וישכב אמנון ויתחל ויבא המלך לראתו ויאמר אמנון אל המלך תבוא נא תמר אחתי ותלבב לעיני שתי לבבות ואברה מידה׃,Hebrew
וישלח דוד אל תמר הביתה לאמר לכי נא בית אמנון אחיך ועשי לו הבריה׃,Hebrew
ותלך תמר בית אמנון אחיה והוא שכב ותקח את הבצק ותלוש ותלבב לעיניו ותבשל את הלבבות׃,Hebrew
ותקח את המשרת ותצק לפניו וימאן לאכול ויאמר אמנון הוציאו כל איש מעלי ויצאו כל איש מעליו׃,Hebrew
ויאמר אמנון אל תמר הביאי הבריה החדר ואברה מידך ותקח תמר את הלבבות אשר עשתה ותבא לאמנון אחיה החדרה׃,Hebrew
ותגש אליו לאכל ויחזק בה ויאמר לה בואי שכבי עמי אחותי׃,Hebrew
ותאמר לו אל אחי אל תענני כי לא יעשה כן בישראל אל תעשה את הנבלה הזאת׃,Hebrew
ואני אנה אוליך את חרפתי ואתה תהיה כאחד הנבלים בישראל ועתה דבר נא אל המלך כי לא ימנעני ממך׃,Hebrew
ולא אבה לשמע בקולה ויחזק ממנה ויענה וישכב אתה׃,Hebrew
וישנאה אמנון שנאה גדולה מאד כי גדולה השנאה אשר שנאה מאהבה אשר אהבה ויאמר לה אמנון קומי לכי׃,Hebrew
ותאמר לו אל אודת הרעה הגדולה הזאת מאחרת אשר עשית עמי לשלחני ולא אבה לשמע לה׃,Hebrew
ויקרא את נערו משרתו ויאמר שלחו נא את זאת מעלי החוצה ונעל הדלת אחריה׃,Hebrew
ועליה כתנת פסים כי כן תלבשן בנות המלך הבתולת מעילים ויצא אותה משרתו החוץ ונעל הדלת אחריה׃,Hebrew
ותקח תמר אפר על ראשה וכתנת הפסים אשר עליה קרעה ותשם ידה על ראשה ותלך הלוך וזעקה׃,Hebrew
ויאמר אליה אבשלום אחיה האמינון אחיך היה עמך ועתה אחותי החרישי אחיך הוא אל תשיתי את לבך לדבר הזה ותשב תמר ושממה בית אבשלום אחיה׃,Hebrew
והמלך דוד שמע את כל הדברים האלה ויחר לו מאד׃,Hebrew
ולא דבר אבשלום עם אמנון למרע ועד טוב כי שנא אבשלום את אמנון על דבר אשר ענה את תמר אחתו׃,Hebrew
ויהי לשנתים ימים ויהיו גזזים לאבשלום בבעל חצור אשר עם אפרים ויקרא אבשלום לכל בני המלך׃,Hebrew
ויבא אבשלום אל המלך ויאמר הנה נא גזזים לעבדך ילך נא המלך ועבדיו עם עבדך׃,Hebrew
ויאמר המלך אל אבשלום אל בני אל נא נלך כלנו ולא נכבד עליך ויפרץ בו ולא אבה ללכת ויברכהו׃,Hebrew
ויאמר אבשלום ולא ילך נא אתנו אמנון אחי ויאמר לו המלך למה ילך עמך׃,Hebrew
ויפרץ בו אבשלום וישלח אתו את אמנון ואת כל בני המלך׃,Hebrew
ויצו אבשלום את נעריו לאמר ראו נא כטוב לב אמנון ביין ואמרתי אליכם הכו את אמנון והמתם אתו אל תיראו הלוא כי אנכי צויתי אתכם חזקו והיו לבני חיל׃,Hebrew
ויעשו נערי אבשלום לאמנון כאשר צוה אבשלום ויקמו כל בני המלך וירכבו איש על פרדו וינסו׃,Hebrew
ויהי המה בדרך והשמעה באה אל דוד לאמר הכה אבשלום את כל בני המלך ולא נותר מהם אחד׃,Hebrew
ויקם המלך ויקרע את בגדיו וישכב ארצה וכל עבדיו נצבים קרעי בגדים׃,Hebrew
ויען יונדב בן שמעה אחי דוד ויאמר אל יאמר אדני את כל הנערים בני המלך המיתו כי אמנון לבדו מת כי על פי אבשלום היתה שימה מיום ענתו את תמר אחתו׃,Hebrew
ועתה אל ישם אדני המלך אל לבו דבר לאמר כל בני המלך מתו כי אם אמנון לבדו מת׃,Hebrew
ויברח אבשלום וישא הנער הצפה את עינו וירא והנה עם רב הלכים מדרך אחריו מצד ההר׃,Hebrew
ויאמר יונדב אל המלך הנה בני המלך באו כדבר עבדך כן היה׃,Hebrew
ויהי ככלתו לדבר והנה בני המלך באו וישאו קולם ויבכו וגם המלך וכל עבדיו בכו בכי גדול מאד׃,Hebrew
ואבשלום ברח וילך אל תלמי בן עמיחור מלך גשור ויתאבל על בנו כל הימים׃,Hebrew
ואבשלום ברח וילך גשור ויהי שם שלש שנים׃,Hebrew
ותכל דוד המלך לצאת אל אבשלום כי נחם על אמנון כי מת׃,Hebrew
וידע יואב בן צריה כי לב המלך על אבשלום׃,Hebrew
וישלח יואב תקועה ויקח משם אשה חכמה ויאמר אליה התאבלי נא ולבשי נא בגדי אבל ואל תסוכי שמן והיית כאשה זה ימים רבים מתאבלת על מת׃,Hebrew
ובאת אל המלך ודברת אליו כדבר הזה וישם יואב את הדברים בפיה׃,Hebrew
ותאמר האשה התקעית אל המלך ותפל על אפיה ארצה ותשתחו ותאמר הושעה המלך׃,Hebrew
ויאמר לה המלך מה לך ותאמר אבל אשה אלמנה אני וימת אישי׃,Hebrew
ולשפחתך שני בנים וינצו שניהם בשדה ואין מציל ביניהם ויכו האחד את האחד וימת אתו׃,Hebrew
והנה קמה כל המשפחה על שפחתך ויאמרו תני את מכה אחיו ונמתהו בנפש אחיו אשר הרג ונשמידה גם את היורש וכבו את גחלתי אשר נשארה לבלתי שום לאישי שם ושארית על פני האדמה׃,Hebrew
ויאמר המלך אל האשה לכי לביתך ואני אצוה עליך׃,Hebrew
ותאמר האשה התקועית אל המלך עלי אדני המלך העון ועל בית אבי והמלך וכסאו נקי׃,Hebrew
ויאמר המלך המדבר אליך והבאתו אלי ולא יסיף עוד לגעת בך׃,Hebrew
ותאמר יזכר נא המלך את יהוה אלהיך מהרבית גאל הדם לשחת ולא ישמידו את בני ויאמר חי יהוה אם יפל משערת בנך ארצה׃,Hebrew
ותאמר האשה תדבר נא שפחתך אל אדני המלך דבר ויאמר דברי׃,Hebrew
ותאמר האשה ולמה חשבתה כזאת על עם אלהים ומדבר המלך הדבר הזה כאשם לבלתי השיב המלך את נדחו׃,Hebrew
כי מות נמות וכמים הנגרים ארצה אשר לא יאספו ולא ישא אלהים נפש וחשב מחשבות לבלתי ידח ממנו נדח׃,Hebrew
ועתה אשר באתי לדבר אל המלך אדני את הדבר הזה כי יראני העם ותאמר שפחתך אדברה נא אל המלך אולי יעשה המלך את דבר אמתו׃,Hebrew
כי ישמע המלך להציל את אמתו מכף האיש להשמיד אתי ואת בני יחד מנחלת אלהים׃,Hebrew
ותאמר שפחתך יהיה נא דבר אדני המלך למנוחה כי כמלאך האלהים כן אדני המלך לשמע הטוב והרע ויהוה אלהיך יהי עמך׃,Hebrew
ויען המלך ויאמר אל האשה אל נא תכחדי ממני דבר אשר אנכי שאל אתך ותאמר האשה ידבר נא אדני המלך׃,Hebrew
ויאמר המלך היד יואב אתך בכל זאת ותען האשה ותאמר חי נפשך אדני המלך אם אש להמין ולהשמיל מכל אשר דבר אדני המלך כי עבדך יואב הוא צוני והוא שם בפי שפחתך את כל הדברים האלה׃,Hebrew
לבעבור סבב את פני הדבר עשה עבדך יואב את הדבר הזה ואדני חכם כחכמת מלאך האלהים לדעת את כל אשר בארץ׃,Hebrew
ויאמר המלך אל יואב הנה נא עשיתי את הדבר הזה ולך השב את הנער את אבשלום׃,Hebrew
ויפל יואב אל פניו ארצה וישתחו ויברך את המלך ויאמר יואב היום ידע עבדך כי מצאתי חן בעיניך אדני המלך אשר עשה המלך את דבר עבדו׃,Hebrew
ויקם יואב וילך גשורה ויבא את אבשלום ירושלם׃,Hebrew
ויאמר המלך יסב אל ביתו ופני לא יראה ויסב אבשלום אל ביתו ופני המלך לא ראה׃,Hebrew
וכאבשלום לא היה איש יפה בכל ישראל להלל מאד מכף רגלו ועד קדקדו לא היה בו מום׃,Hebrew
ובגלחו את ראשו והיה מקץ ימים לימים אשר יגלח כי כבד עליו וגלחו ושקל את שער ראשו מאתים שקלים באבן המלך׃,Hebrew
ויולדו לאבשלום שלושה בנים ובת אחת ושמה תמר היא היתה אשה יפת מראה׃,Hebrew
וישב אבשלום בירושלם שנתים ימים ופני המלך לא ראה׃,Hebrew
וישלח אבשלום אל יואב לשלח אתו אל המלך ולא אבה לבוא אליו וישלח עוד שנית ולא אבה לבוא׃,Hebrew
ויאמר אל עבדיו ראו חלקת יואב אל ידי ולו שם שערים לכו והוצתיה באש ויצתו עבדי אבשלום את החלקה באש׃,Hebrew
ויקם יואב ויבא אל אבשלום הביתה ויאמר אליו למה הציתו עבדך את החלקה אשר לי באש׃,Hebrew
ויאמר אבשלום אל יואב הנה שלחתי אליך לאמר בא הנה ואשלחה אתך אל המלך לאמר למה באתי מגשור טוב לי עד אני שם ועתה אראה פני המלך ואם יש בי עון והמתני׃,Hebrew
ויבא יואב אל המלך ויגד לו ויקרא אל אבשלום ויבא אל המלך וישתחו לו על אפיו ארצה לפני המלך וישק המלך לאבשלום׃,Hebrew
ויהי מאחרי כן ויעש לו אבשלום מרכבה וססים וחמשים איש רצים לפניו׃,Hebrew
והשכים אבשלום ועמד על יד דרך השער ויהי כל האיש אשר יהיה לו ריב לבוא אל המלך למשפט ויקרא אבשלום אליו ויאמר אי מזה עיר אתה ויאמר מאחד שבטי ישראל עבדך׃,Hebrew
ויאמר אליו אבשלום ראה דברך טובים ונכחים ושמע אין לך מאת המלך׃,Hebrew
ויאמר אבשלום מי ישמני שפט בארץ ועלי יבוא כל איש אשר יהיה לו ריב ומשפט והצדקתיו׃,Hebrew
והיה בקרב איש להשתחות לו ושלח את ידו והחזיק לו ונשק לו׃,Hebrew
ויעש אבשלום כדבר הזה לכל ישראל אשר יבאו למשפט אל המלך ויגנב אבשלום את לב אנשי ישראל׃,Hebrew
ויהי מקץ ארבעים שנה ויאמר אבשלום אל המלך אלכה נא ואשלם את נדרי אשר נדרתי ליהוה בחברון׃,Hebrew
כי נדר נדר עבדך בשבתי בגשור בארם לאמר אם ישיב ישיבני יהוה ירושלם ועבדתי את יהוה׃,Hebrew
ויאמר לו המלך לך בשלום ויקם וילך חברונה׃,Hebrew
וישלח אבשלום מרגלים בכל שבטי ישראל לאמר כשמעכם את קול השפר ואמרתם מלך אבשלום בחברון׃,Hebrew
ואת אבשלום הלכו מאתים איש מירושלם קראים והלכים לתמם ולא ידעו כל דבר׃,Hebrew
וישלח אבשלום את אחיתפל הגילני יועץ דוד מעירו מגלה בזבחו את הזבחים ויהי הקשר אמץ והעם הולך ורב את אבשלום׃,Hebrew
ויבא המגיד אל דוד לאמר היה לב איש ישראל אחרי אבשלום׃,Hebrew
ויאמר דוד לכל עבדיו אשר אתו בירושלם קומו ונברחה כי לא תהיה לנו פליטה מפני אבשלום מהרו ללכת פן ימהר והשגנו והדיח עלינו את הרעה והכה העיר לפי חרב׃,Hebrew
ויאמרו עבדי המלך אל המלך ככל אשר יבחר אדני המלך הנה עבדיך׃,Hebrew
ויצא המלך וכל ביתו ברגליו ויעזב המלך את עשר נשים פלגשים לשמר הבית׃,Hebrew
ויצא המלך וכל העם ברגליו ויעמדו בית המרחק׃,Hebrew
וכל עבדיו עברים על ידו וכל הכרתי וכל הפלתי וכל הגתים שש מאות איש אשר באו ברגלו מגת עברים על פני המלך׃,Hebrew
ויאמר המלך אל אתי הגתי למה תלך גם אתה אתנו שוב ושב עם המלך כי נכרי אתה וגם גלה אתה למקומך׃,Hebrew
תמול בואך והיום אנועך עמנו ללכת ואני הולך על אשר אני הולך שוב והשב את אחיך עמך חסד ואמת׃,Hebrew
ויען אתי את המלך ויאמר חי יהוה וחי אדני המלך כי אם במקום אשר יהיה שם אדני המלך אם למות אם לחיים כי שם יהיה עבדך׃,Hebrew
ויאמר דוד אל אתי לך ועבר ויעבר אתי הגתי וכל אנשיו וכל הטף אשר אתו׃,Hebrew
וכל הארץ בוכים קול גדול וכל העם עברים והמלך עבר בנחל קדרון וכל העם עברים על פני דרך את המדבר׃,Hebrew
והנה גם צדוק וכל הלוים אתו נשאים את ארון ברית האלהים ויצקו את ארון האלהים ויעל אביתר עד תם כל העם לעבור מן העיר׃,Hebrew
ויאמר המלך לצדוק השב את ארון האלהים העיר אם אמצא חן בעיני יהוה והשבני והראני אתו ואת נוהו׃,Hebrew
ואם כה יאמר לא חפצתי בך הנני יעשה לי כאשר טוב בעיניו׃,Hebrew
ויאמר המלך אל צדוק הכהן הרואה אתה שבה העיר בשלום ואחימעץ בנך ויהונתן בן אביתר שני בניכם אתכם׃,Hebrew
ראו אנכי מתמהמה בעברות המדבר עד בוא דבר מעמכם להגיד לי׃,Hebrew
וישב צדוק ואביתר את ארון האלהים ירושלם וישבו שם׃,Hebrew
ודוד עלה במעלה הזיתים עלה ובוכה וראש לו חפוי והוא הלך יחף וכל העם אשר אתו חפו איש ראשו ועלו עלה ובכה׃,Hebrew
ודוד הגיד לאמר אחיתפל בקשרים עם אבשלום ויאמר דוד סכל נא את עצת אחיתפל יהוה׃,Hebrew
ויהי דוד בא עד הראש אשר ישתחוה שם לאלהים והנה לקראתו חושי הארכי קרוע כתנתו ואדמה על ראשו׃,Hebrew
ויאמר לו דוד אם עברת אתי והית עלי למשא׃,Hebrew
ואם העיר תשוב ואמרת לאבשלום עבדך אני המלך אהיה עבד אביך ואני מאז ועתה ואני עבדך והפרתה לי את עצת אחיתפל׃,Hebrew
והלוא עמך שם צדוק ואביתר הכהנים והיה כל הדבר אשר תשמע מבית המלך תגיד לצדוק ולאביתר הכהנים׃,Hebrew
הנה שם עמם שני בניהם אחימעץ לצדוק ויהונתן לאביתר ושלחתם בידם אלי כל דבר אשר תשמעו׃,Hebrew
ויבא חושי רעה דוד העיר ואבשלם יבא ירושלם׃,Hebrew
ודוד עבר מעט מהראש והנה ציבא נער מפי בשת לקראתו וצמד חמרים חבשים ועליהם מאתים לחם ומאה צמוקים ומאה קיץ ונבל יין׃,Hebrew
ויאמר המלך אל ציבא מה אלה לך ויאמר ציבא החמורים לבית המלך לרכב ולהלחם והקיץ לאכול הנערים והיין לשתות היעף במדבר׃,Hebrew
ויאמר המלך ואיה בן אדניך ויאמר ציבא אל המלך הנה יושב בירושלם כי אמר היום ישיבו לי בית ישראל את ממלכות אבי׃,Hebrew
ויאמר המלך לצבא הנה לך כל אשר למפי בשת ויאמר ציבא השתחויתי אמצא חן בעיניך אדני המלך׃,Hebrew
ובא המלך דוד עד בחורים והנה משם איש יוצא ממשפחת בית שאול ושמו שמעי בן גרא יצא יצוא ומקלל׃,Hebrew
ויסקל באבנים את דוד ואת כל עבדי המלך דוד וכל העם וכל הגברים מימינו ומשמאלו׃,Hebrew
וכה אמר שמעי בקללו צא צא איש הדמים ואיש הבליעל׃,Hebrew
השיב עליך יהוה כל דמי בית שאול אשר מלכת תחתו ויתן יהוה את המלוכה ביד אבשלום בנך והנך ברעתך כי איש דמים אתה׃,Hebrew
ויאמר אבישי בן צרויה אל המלך למה יקלל הכלב המת הזה את אדני המלך אעברה נא ואסירה את ראשו׃,Hebrew
ויאמר המלך מה לי ולכם בני צריה כי יקלל וכי יהוה אמר לו קלל את דוד ומי יאמר מדוע עשיתה כן׃,Hebrew
ויאמר דוד אל אבישי ואל כל עבדיו הנה בני אשר יצא ממעי מבקש את נפשי ואף כי עתה בן הימיני הנחו לו ויקלל כי אמר לו יהוה׃,Hebrew
אולי יראה יהוה בעוני והשיב יהוה לי טובה תחת קללתו היום הזה׃,Hebrew
וילך דוד ואנשיו בדרך ושמעי הלך בצלע ההר לעמתו הלוך ויקלל ויסקל באבנים לעמתו ועפר בעפר׃,Hebrew
ויבא המלך וכל העם אשר אתו עיפים וינפש שם׃,Hebrew
ואבשלום וכל העם איש ישראל באו ירושלם ואחיתפל אתו׃,Hebrew
ויהי כאשר בא חושי הארכי רעה דוד אל אבשלום ויאמר חושי אל אבשלם יחי המלך יחי המלך׃,Hebrew
ויאמר אבשלום אל חושי זה חסדך את רעך למה לא הלכת את רעך׃,Hebrew
ויאמר חושי אל אבשלם לא כי אשר בחר יהוה והעם הזה וכל איש ישראל לא אהיה ואתו אשב׃,Hebrew
והשנית למי אני אעבד הלוא לפני בנו כאשר עבדתי לפני אביך כן אהיה לפניך׃,Hebrew
ויאמר אבשלום אל אחיתפל הבו לכם עצה מה נעשה׃,Hebrew
ויאמר אחיתפל אל אבשלם בוא אל פלגשי אביך אשר הניח לשמור הבית ושמע כל ישראל כי נבאשת את אביך וחזקו ידי כל אשר אתך׃,Hebrew
ויטו לאבשלום האהל על הגג ויבא אבשלום אל פלגשי אביו לעיני כל ישראל׃,Hebrew
ועצת אחיתפל אשר יעץ בימים ההם כאשר ישאל בדבר האלהים כן כל עצת אחיתפל גם לדוד גם לאבשלם׃,Hebrew
ויאמר אחיתפל אל אבשלם אבחרה נא שנים עשר אלף איש ואקומה וארדפה אחרי דוד הלילה׃,Hebrew
ואבוא עליו והוא יגע ורפה ידים והחרדתי אתו ונס כל העם אשר אתו והכיתי את המלך לבדו׃,Hebrew
ואשיבה כל העם אליך כשוב הכל האיש אשר אתה מבקש כל העם יהיה שלום׃,Hebrew
ויישר הדבר בעיני אבשלם ובעיני כל זקני ישראל׃,Hebrew
ויאמר אבשלום קרא נא גם לחושי הארכי ונשמעה מה בפיו גם הוא׃,Hebrew
ויבא חושי אל אבשלום ויאמר אבשלום אליו לאמר כדבר הזה דבר אחיתפל הנעשה את דברו אם אין אתה דבר׃,Hebrew
ויאמר חושי אל אבשלום לא טובה העצה אשר יעץ אחיתפל בפעם הזאת׃,Hebrew
ויאמר חושי אתה ידעת את אביך ואת אנשיו כי גברים המה ומרי נפש המה כדב שכול בשדה ואביך איש מלחמה ולא ילין את העם׃,Hebrew
הנה עתה הוא נחבא באחת הפחתים או באחד המקומת והיה כנפל בהם בתחלה ושמע השמע ואמר היתה מגפה בעם אשר אחרי אבשלם׃,Hebrew
והוא גם בן חיל אשר לבו כלב האריה המס ימס כי ידע כל ישראל כי גבור אביך ובני חיל אשר אתו׃,Hebrew
כי יעצתי האסף יאסף עליך כל ישראל מדן ועד באר שבע כחול אשר על הים לרב ופניך הלכים בקרב׃,Hebrew
ובאנו אליו באחת המקומת אשר נמצא שם ונחנו עליו כאשר יפל הטל על האדמה ולא נותר בו ובכל האנשים אשר אתו גם אחד׃,Hebrew
ואם אל עיר יאסף והשיאו כל ישראל אל העיר ההיא חבלים וסחבנו אתו עד הנחל עד אשר לא נמצא שם גם צרור׃,Hebrew
ויאמר אבשלום וכל איש ישראל טובה עצת חושי הארכי מעצת אחיתפל ויהוה צוה להפר את עצת אחיתפל הטובה לבעבור הביא יהוה אל אבשלום את הרעה׃,Hebrew
ויאמר חושי אל צדוק ואל אביתר הכהנים כזאת וכזאת יעץ אחיתפל את אבשלם ואת זקני ישראל וכזאת וכזאת יעצתי אני׃,Hebrew
ועתה שלחו מהרה והגידו לדוד לאמר אל תלן הלילה בערבות המדבר וגם עבור תעבור פן יבלע למלך ולכל העם אשר אתו׃,Hebrew
ויהונתן ואחימעץ עמדים בעין רגל והלכה השפחה והגידה להם והם ילכו והגידו למלך דוד כי לא יוכלו להראות לבוא העירה׃,Hebrew
וירא אתם נער ויגד לאבשלם וילכו שניהם מהרה ויבאו אל בית איש בבחורים ולו באר בחצרו וירדו שם׃,Hebrew
ותקח האשה ותפרש את המסך על פני הבאר ותשטח עליו הרפות ולא נודע דבר׃,Hebrew
ויבאו עבדי אבשלום אל האשה הביתה ויאמרו איה אחימעץ ויהונתן ותאמר להם האשה עברו מיכל המים ויבקשו ולא מצאו וישבו ירושלם׃,Hebrew
ויהי אחרי לכתם ויעלו מהבאר וילכו ויגדו למלך דוד ויאמרו אל דוד קומו ועברו מהרה את המים כי ככה יעץ עליכם אחיתפל׃,Hebrew
ויקם דוד וכל העם אשר אתו ויעברו את הירדן עד אור הבקר עד אחד לא נעדר אשר לא עבר את הירדן׃,Hebrew
ואחיתפל ראה כי לא נעשתה עצתו ויחבש את החמור ויקם וילך אל ביתו אל עירו ויצו אל ביתו ויחנק וימת ויקבר בקבר אביו׃,Hebrew
ודוד בא מחנימה ואבשלם עבר את הירדן הוא וכל איש ישראל עמו׃,Hebrew
ואת עמשא שם אבשלם תחת יואב על הצבא ועמשא בן איש ושמו יתרא הישראלי אשר בא אל אביגל בת נחש אחות צרויה אם יואב׃,Hebrew
ויחן ישראל ואבשלם ארץ הגלעד׃,Hebrew
ויהי כבוא דוד מחנימה ושבי בן נחש מרבת בני עמון ומכיר בן עמיאל מלא דבר וברזלי הגלעדי מרגלים׃,Hebrew
משכב וספות וכלי יוצר וחטים ושערים וקמח וקלי ופול ועדשים וקלי׃,Hebrew
ודבש וחמאה וצאן ושפות בקר הגישו לדוד ולעם אשר אתו לאכול כי אמרו העם רעב ועיף וצמא במדבר׃,Hebrew
ויפקד דוד את העם אשר אתו וישם עליהם שרי אלפים ושרי מאות׃,Hebrew
וישלח דוד את העם השלשית ביד יואב והשלשית ביד אבישי בן צרויה אחי יואב והשלשת ביד אתי הגתי ויאמר המלך אל העם יצא אצא גם אני עמכם׃,Hebrew
ויאמר העם לא תצא כי אם נס ננוס לא ישימו אלינו לב ואם ימתו חצינו לא ישימו אלינו לב כי עתה כמנו עשרה אלפים ועתה טוב כי תהיה לנו מעיר לעזיר׃,Hebrew
ויאמר אליהם המלך אשר ייטב בעיניכם אעשה ויעמד המלך אל יד השער וכל העם יצאו למאות ולאלפים׃,Hebrew
ויצו המלך את יואב ואת אבישי ואת אתי לאמר לאט לי לנער לאבשלום וכל העם שמעו בצות המלך את כל השרים על דבר אבשלום׃,Hebrew
ויצא העם השדה לקראת ישראל ותהי המלחמה ביער אפרים׃,Hebrew
וינגפו שם עם ישראל לפני עבדי דוד ותהי שם המגפה גדולה ביום ההוא עשרים אלף׃,Hebrew
ותהי שם המלחמה נפצות על פני כל הארץ וירב היער לאכל בעם מאשר אכלה החרב ביום ההוא׃,Hebrew
ויקרא אבשלום לפני עבדי דוד ואבשלום רכב על הפרד ויבא הפרד תחת שובך האלה הגדולה ויחזק ראשו באלה ויתן בין השמים ובין הארץ והפרד אשר תחתיו עבר׃,Hebrew
וירא איש אחד ויגד ליואב ויאמר הנה ראיתי את אבשלם תלוי באלה׃,Hebrew
ויאמר יואב לאיש המגיד לו והנה ראית ומדוע לא הכיתו שם ארצה ועלי לתת לך עשרה כסף וחגרה אחת׃,Hebrew
ויאמר האיש אל יואב ולא אנכי שקל על כפי אלף כסף לא אשלח ידי אל בן המלך כי באזנינו צוה המלך אתך ואת אבישי ואת אתי לאמר שמרו מי בנער באבשלום׃,Hebrew
או עשיתי בנפשו שקר וכל דבר לא יכחד מן המלך ואתה תתיצב מנגד׃,Hebrew
ויאמר יואב לא כן אחילה לפניך ויקח שלשה שבטים בכפו ויתקעם בלב אבשלום עודנו חי בלב האלה׃,Hebrew
ויסבו עשרה נערים נשאי כלי יואב ויכו את אבשלום וימיתהו׃,Hebrew
ויתקע יואב בשפר וישב העם מרדף אחרי ישראל כי חשך יואב את העם׃,Hebrew
ויקחו את אבשלום וישליכו אתו ביער אל הפחת הגדול ויצבו עליו גל אבנים גדול מאד וכל ישראל נסו איש לאהלו׃,Hebrew
ואבשלם לקח ויצב לו בחיו את מצבת אשר בעמק המלך כי אמר אין לי בן בעבור הזכיר שמי ויקרא למצבת על שמו ויקרא לה יד אבשלם עד היום הזה׃,Hebrew
ואחימעץ בן צדוק אמר ארוצה נא ואבשרה את המלך כי שפטו יהוה מיד איביו׃,Hebrew
ויאמר לו יואב לא איש בשרה אתה היום הזה ובשרת ביום אחר והיום הזה לא תבשר כי על בן המלך מת׃,Hebrew
ויאמר יואב לכושי לך הגד למלך אשר ראיתה וישתחו כושי ליואב וירץ׃,Hebrew
ויסף עוד אחימעץ בן צדוק ויאמר אל יואב ויהי מה ארצה נא גם אני אחרי הכושי ויאמר יואב למה זה אתה רץ בני ולכה אין בשורה מצאת׃,Hebrew
ויהי מה ארוץ ויאמר לו רוץ וירץ אחימעץ דרך הככר ויעבר את הכושי׃,Hebrew
ודוד יושב בין שני השערים וילך הצפה אל גג השער אל החומה וישא את עיניו וירא והנה איש רץ לבדו׃,Hebrew
ויקרא הצפה ויגד למלך ויאמר המלך אם לבדו בשורה בפיו וילך הלוך וקרב׃,Hebrew
וירא הצפה איש אחר רץ ויקרא הצפה אל השער ויאמר הנה איש רץ לבדו ויאמר המלך גם זה מבשר׃,Hebrew
ויאמר הצפה אני ראה את מרוצת הראשון כמרצת אחימעץ בן צדוק ויאמר המלך איש טוב זה ואל בשורה טובה יבוא׃,Hebrew
ויקרא אחימעץ ויאמר אל המלך שלום וישתחו למלך לאפיו ארצה ויאמר ברוך יהוה אלהיך אשר סגר את האנשים אשר נשאו את ידם באדני המלך׃,Hebrew
ויאמר המלך שלום לנער לאבשלום ויאמר אחימעץ ראיתי ההמון הגדול לשלח את עבד המלך יואב ואת עבדך ולא ידעתי מה׃,Hebrew
ויאמר המלך סב התיצב כה ויסב ויעמד׃,Hebrew
והנה הכושי בא ויאמר הכושי יתבשר אדני המלך כי שפטך יהוה היום מיד כל הקמים עליך׃,Hebrew
ויאמר המלך אל הכושי השלום לנער לאבשלום ויאמר הכושי יהיו כנער איבי אדני המלך וכל אשר קמו עליך לרעה׃,Hebrew
וירגז המלך ויעל על עלית השער ויבך וכה אמר בלכתו בני אבשלום בני בני אבשלום מי יתן מותי אני תחתיך אבשלום בני בני׃,Hebrew
ויגד ליואב הנה המלך בכה ויתאבל על אבשלם׃,Hebrew
ותהי התשעה ביום ההוא לאבל לכל העם כי שמע העם ביום ההוא לאמר נעצב המלך על בנו׃,Hebrew
ויתגנב העם ביום ההוא לבוא העיר כאשר יתגנב העם הנכלמים בנוסם במלחמה׃,Hebrew
והמלך לאט את פניו ויזעק המלך קול גדול בני אבשלום אבשלום בני בני׃,Hebrew
ויבא יואב אל המלך הבית ויאמר הבשת היום את פני כל עבדיך הממלטים את נפשך היום ואת נפש בניך ובנתיך ונפש נשיך ונפש פלגשיך׃,Hebrew
לאהבה את שנאיך ולשנא את אהביך כי הגדת היום כי אין לך שרים ועבדים כי ידעתי היום כי לא אבשלום חי וכלנו היום מתים כי אז ישר בעיניך׃,Hebrew
ועתה קום צא ודבר על לב עבדיך כי ביהוה נשבעתי כי אינך יוצא אם ילין איש אתך הלילה ורעה לך זאת מכל הרעה אשר באה עליך מנעריך עד עתה׃,Hebrew
ויקם המלך וישב בשער ולכל העם הגידו לאמר הנה המלך יושב בשער ויבא כל העם לפני המלך וישראל נס איש לאהליו׃,Hebrew
ויהי כל העם נדון בכל שבטי ישראל לאמר המלך הצילנו מכף איבינו והוא מלטנו מכף פלשתים ועתה ברח מן הארץ מעל אבשלום׃,Hebrew
ואבשלום אשר משחנו עלינו מת במלחמה ועתה למה אתם מחרשים להשיב את המלך׃,Hebrew
והמלך דוד שלח אל צדוק ואל אביתר הכהנים לאמר דברו אל זקני יהודה לאמר למה תהיו אחרנים להשיב את המלך אל ביתו ודבר כל ישראל בא אל המלך אל ביתו׃,Hebrew
אחי אתם עצמי ובשרי אתם ולמה תהיו אחרנים להשיב את המלך׃,Hebrew
ולעמשא תמרו הלוא עצמי ובשרי אתה כה יעשה לי אלהים וכה יוסיף אם לא שר צבא תהיה לפני כל הימים תחת יואב׃,Hebrew
ויט את לבב כל איש יהודה כאיש אחד וישלחו אל המלך שוב אתה וכל עבדיך׃,Hebrew
וישב המלך ויבא עד הירדן ויהודה בא הגלגלה ללכת לקראת המלך להעביר את המלך את הירדן׃,Hebrew
וימהר שמעי בן גרא בן הימיני אשר מבחורים וירד עם איש יהודה לקראת המלך דוד׃,Hebrew
ואלף איש עמו מבנימן וציבא נער בית שאול וחמשת עשר בניו ועשרים עבדיו אתו וצלחו הירדן לפני המלך׃,Hebrew
ועברה העברה לעביר את בית המלך ולעשות הטוב בעינו ושמעי בן גרא נפל לפני המלך בעברו בירדן׃,Hebrew
ויאמר אל המלך אל יחשב לי אדני עון ואל תזכר את אשר העוה עבדך ביום אשר יצא אדני המלך מירושלם לשום המלך אל לבו׃,Hebrew
כי ידע עבדך כי אני חטאתי והנה באתי היום ראשון לכל בית יוסף לרדת לקראת אדני המלך׃,Hebrew
ויען אבישי בן צרויה ויאמר התחת זאת לא יומת שמעי כי קלל את משיח יהוה׃,Hebrew
ויאמר דוד מה לי ולכם בני צרויה כי תהיו לי היום לשטן היום יומת איש בישראל כי הלוא ידעתי כי היום אני מלך על ישראל׃,Hebrew
ויאמר המלך אל שמעי לא תמות וישבע לו המלך׃,Hebrew
ומפבשת בן שאול ירד לקראת המלך ולא עשה רגליו ולא עשה שפמו ואת בגדיו לא כבס למן היום לכת המלך עד היום אשר בא בשלום׃,Hebrew
ויהי כי בא ירושלם לקראת המלך ויאמר לו המלך למה לא הלכת עמי מפיבשת׃,Hebrew
ויאמר אדני המלך עבדי רמני כי אמר עבדך אחבשה לי החמור וארכב עליה ואלך את המלך כי פסח עבדך׃,Hebrew
וירגל בעבדך אל אדני המלך ואדני המלך כמלאך האלהים ועשה הטוב בעיניך׃,Hebrew
כי לא היה כל בית אבי כי אם אנשי מות לאדני המלך ותשת את עבדך באכלי שלחנך ומה יש לי עוד צדקה ולזעק עוד אל המלך׃,Hebrew
ויאמר לו המלך למה תדבר עוד דבריך אמרתי אתה וציבא תחלקו את השדה׃,Hebrew
ויאמר מפיבשת אל המלך גם את הכל יקח אחרי אשר בא אדני המלך בשלום אל ביתו׃,Hebrew
וברזלי הגלעדי ירד מרגלים ויעבר את המלך הירדן לשלחו את בירדן׃,Hebrew
וברזלי זקן מאד בן שמנים שנה והוא כלכל את המלך בשיבתו במחנים כי איש גדול הוא מאד׃,Hebrew
ויאמר המלך אל ברזלי אתה עבר אתי וכלכלתי אתך עמדי בירושלם׃,Hebrew
ויאמר ברזלי אל המלך כמה ימי שני חיי כי אעלה את המלך ירושלם׃,Hebrew
בן שמנים שנה אנכי היום האדע בין טוב לרע אם יטעם עבדך את אשר אכל ואת אשר אשתה אם אשמע עוד בקול שרים ושרות ולמה יהיה עבדך עוד למשא אל אדני המלך׃,Hebrew
כמעט יעבר עבדך את הירדן את המלך ולמה יגמלני המלך הגמולה הזאת׃,Hebrew
ישב נא עבדך ואמת בעירי עם קבר אבי ואמי והנה עבדך כמהם יעבר עם אדני המלך ועשה לו את אשר טוב בעיניך׃,Hebrew
ויאמר המלך אתי יעבר כמהם ואני אעשה לו את הטוב בעיניך וכל אשר תבחר עלי אעשה לך׃,Hebrew
ויעבר כל העם את הירדן והמלך עבר וישק המלך לברזלי ויברכהו וישב למקמו׃,Hebrew
ויעבר המלך הגלגלה וכמהן עבר עמו וכל עם יהודה ויעבירו את המלך וגם חצי עם ישראל׃,Hebrew
והנה כל איש ישראל באים אל המלך ויאמרו אל המלך מדוע גנבוך אחינו איש יהודה ויעברו את המלך ואת ביתו את הירדן וכל אנשי דוד עמו׃,Hebrew
ויען כל איש יהודה על איש ישראל כי קרוב המלך אלי ולמה זה חרה לך על הדבר הזה האכול אכלנו מן המלך אם נשאת נשא לנו׃,Hebrew
ויען איש ישראל את איש יהודה ויאמר עשר ידות לי במלך וגם בדוד אני ממך ומדוע הקלתני ולא היה דברי ראשון לי להשיב את מלכי ויקש דבר איש יהודה מדבר איש ישראל׃,Hebrew
ושם נקרא איש בליעל ושמו שבע בן בכרי איש ימיני ויתקע בשפר ויאמר אין לנו חלק בדוד ולא נחלה לנו בבן ישי איש לאהליו ישראל׃,Hebrew
ויעל כל איש ישראל מאחרי דוד אחרי שבע בן בכרי ואיש יהודה דבקו במלכם מן הירדן ועד ירושלם׃,Hebrew
ויבא דוד אל ביתו ירושלם ויקח המלך את עשר נשים פלגשים אשר הניח לשמר הבית ויתנם בית משמרת ויכלכלם ואליהם לא בא ותהיינה צררות עד יום מתן אלמנות חיות׃,Hebrew
ויאמר המלך אל עמשא הזעק לי את איש יהודה שלשת ימים ואתה פה עמד׃,Hebrew
וילך עמשא להזעיק את יהודה וייחר מן המועד אשר יעדו׃,Hebrew
ויאמר דוד אל אבישי עתה ירע לנו שבע בן בכרי מן אבשלום אתה קח את עבדי אדניך ורדף אחריו פן מצא לו ערים בצרות והציל עיננו׃,Hebrew
ויצאו אחריו אנשי יואב והכרתי והפלתי וכל הגברים ויצאו מירושלם לרדף אחרי שבע בן בכרי׃,Hebrew
הם עם האבן הגדולה אשר בגבעון ועמשא בא לפניהם ויואב חגור מדו לבשו ועלו חגור חרב מצמדת על מתניו בתערה והוא יצא ותפל׃,Hebrew
ויאמר יואב לעמשא השלום אתה אחי ותחז יד ימין יואב בזקן עמשא לנשק לו׃,Hebrew
ועמשא לא נשמר בחרב אשר ביד יואב ויכהו בה אל החמש וישפך מעיו ארצה ולא שנה לו וימת ויואב ואבישי אחיו רדף אחרי שבע בן בכרי׃,Hebrew
ואיש עמד עליו מנערי יואב ויאמר מי אשר חפץ ביואב ומי אשר לדוד אחרי יואב׃,Hebrew
ועמשא מתגלל בדם בתוך המסלה וירא האיש כי עמד כל העם ויסב את עמשא מן המסלה השדה וישלך עליו בגד כאשר ראה כל הבא עליו ועמד׃,Hebrew
כאשר הגה מן המסלה עבר כל איש אחרי יואב לרדף אחרי שבע בן בכרי׃,Hebrew
ויעבר בכל שבטי ישראל אבלה ובית מעכה וכל הברים ויקלהו ויבאו אף אחריו׃,Hebrew
ויבאו ויצרו עליו באבלה בית המעכה וישפכו סללה אל העיר ותעמד בחל וכל העם אשר את יואב משחיתם להפיל החומה׃,Hebrew
ותקרא אשה חכמה מן העיר שמעו שמעו אמרו נא אל יואב קרב עד הנה ואדברה אליך׃,Hebrew
ויקרב אליה ותאמר האשה האתה יואב ויאמר אני ותאמר לו שמע דברי אמתך ויאמר שמע אנכי׃,Hebrew
ותאמר לאמר דבר ידברו בראשנה לאמר שאל ישאלו באבל וכן התמו׃,Hebrew
אנכי שלמי אמוני ישראל אתה מבקש להמית עיר ואם בישראל למה תבלע נחלת יהוה׃,Hebrew
ויען יואב ויאמר חלילה חלילה לי אם אבלע ואם אשחית׃,Hebrew
לא כן הדבר כי איש מהר אפרים שבע בן בכרי שמו נשא ידו במלך בדוד תנו אתו לבדו ואלכה מעל העיר ותאמר האשה אל יואב הנה ראשו משלך אליך בעד החומה׃,Hebrew
ותבוא האשה אל כל העם בחכמתה ויכרתו את ראש שבע בן בכרי וישלכו אל יואב ויתקע בשופר ויפצו מעל העיר איש לאהליו ויואב שב ירושלם אל המלך׃,Hebrew
ויואב אל כל הצבא ישראל ובניה בן יהוידע על הכרי ועל הפלתי׃,Hebrew
ואדרם על המס ויהושפט בן אחילוד המזכיר׃,Hebrew
ושיא ספר וצדוק ואביתר כהנים׃,Hebrew
וגם עירא היארי היה כהן לדוד׃,Hebrew
ויהי רעב בימי דוד שלש שנים שנה אחרי שנה ויבקש דוד את פני יהוה ויאמר יהוה אל שאול ואל בית הדמים על אשר המית את הגבענים׃,Hebrew
ויקרא המלך לגבענים ויאמר אליהם והגבענים לא מבני ישראל המה כי אם מיתר האמרי ובני ישראל נשבעו להם ויבקש שאול להכתם בקנאתו לבני ישראל ויהודה׃,Hebrew
ויאמר דוד אל הגבענים מה אעשה לכם ובמה אכפר וברכו את נחלת יהוה׃,Hebrew
ויאמרו לו הגבענים אין לי כסף וזהב עם שאול ועם ביתו ואין לנו איש להמית בישראל ויאמר מה אתם אמרים אעשה לכם׃,Hebrew
ויאמרו אל המלך האיש אשר כלנו ואשר דמה לנו נשמדנו מהתיצב בכל גבל ישראל׃,Hebrew
ינתן לנו שבעה אנשים מבניו והוקענום ליהוה בגבעת שאול בחיר יהוה ויאמר המלך אני אתן׃,Hebrew
ויחמל המלך על מפיבשת בן יהונתן בן שאול על שבעת יהוה אשר בינתם בין דוד ובין יהונתן בן שאול׃,Hebrew
ויקח המלך את שני בני רצפה בת איה אשר ילדה לשאול את ארמני ואת מפבשת ואת חמשת בני מיכל בת שאול אשר ילדה לעדריאל בן ברזלי המחלתי׃,Hebrew
ויתנם ביד הגבענים ויקיעם בהר לפני יהוה ויפלו שבעתים יחד והם המתו בימי קציר בראשנים תחלת קציר שערים׃,Hebrew
ותקח רצפה בת איה את השק ותטהו לה אל הצור מתחלת קציר עד נתך מים עליהם מן השמים ולא נתנה עוף השמים לנוח עליהם יומם ואת חית השדה לילה׃,Hebrew
ויגד לדוד את אשר עשתה רצפה בת איה פלגש שאול׃,Hebrew
וילך דוד ויקח את עצמות שאול ואת עצמות יהונתן בנו מאת בעלי יביש גלעד אשר גנבו אתם מרחב בית שן אשר תלום שם הפלשתים ביום הכות פלשתים את שאול בגלבע׃,Hebrew
ויעל משם את עצמות שאול ואת עצמות יהונתן בנו ויאספו את עצמות המוקעים׃,Hebrew
ויקברו את עצמות שאול ויהונתן בנו בארץ בנימן בצלע בקבר קיש אביו ויעשו כל אשר צוה המלך ויעתר אלהים לארץ אחרי כן׃,Hebrew
ותהי עוד מלחמה לפלשתים את ישראל וירד דוד ועבדיו עמו וילחמו את פלשתים ויעף דוד׃,Hebrew
וישבו בנב אשר בילידי הרפה ומשקל קינו שלש מאות משקל נחשת והוא חגור חדשה ויאמר להכות את דוד׃,Hebrew
ויעזר לו אבישי בן צרויה ויך את הפלשתי וימיתהו אז נשבעו אנשי דוד לו לאמר לא תצא עוד אתנו למלחמה ולא תכבה את נר ישראל׃,Hebrew
ויהי אחרי כן ותהי עוד המלחמה בגוב עם פלשתים אז הכה סבכי החשתי את סף אשר בילדי הרפה׃,Hebrew
ותהי עוד המלחמה בגוב עם פלשתים ויך אלחנן בן יערי ארגים בית הלחמי את גלית הגתי ועץ חניתו כמנור ארגים׃,Hebrew
ותהי עוד מלחמה בגת ויהי איש מדין ואצבעת ידיו ואצבעות רגליו שש ושש עשרים וארבע מספר וגם הוא ילד להרפה׃,Hebrew
ויחרף את ישראל ויכהו יהונתן בן שמעי אחי דוד׃,Hebrew
את ארבעת אלה ילדו להרפה בגת ויפלו ביד דוד וביד עבדיו׃,Hebrew
וידבר דוד ליהוה את דברי השירה הזאת ביום הציל יהוה אתו מכף כל איביו ומכף שאול׃,Hebrew
ויאמר יהוה סלעי ומצדתי ומפלטי לי׃,Hebrew
אלהי צורי אחסה בו מגני וקרן ישעי משגבי ומנוסי משעי מחמס תשעני׃,Hebrew
מהלל אקרא יהוה ומאיבי אושע׃,Hebrew
כי אפפני משברי מות נחלי בליעל יבעתני׃,Hebrew
חבלי שאול סבני קדמני מקשי מות׃,Hebrew
בצר לי אקרא יהוה ואל אלהי אקרא וישמע מהיכלו קולי ושועתי באזניו׃,Hebrew
ותגעש ותרעש הארץ מוסדות השמים ירגזו ויתגעשו כי חרה לו׃,Hebrew
עלה עשן באפו ואש מפיו תאכל גחלים בערו ממנו׃,Hebrew
ויט שמים וירד וערפל תחת רגליו׃,Hebrew
וירכב על כרוב ויעף וירא על כנפי רוח׃,Hebrew
וישת חשך סביבתיו סכות חשרת מים עבי שחקים׃,Hebrew
מנגה נגדו בערו גחלי אש׃,Hebrew
ירעם מן שמים יהוה ועליון יתן קולו׃,Hebrew
וישלח חצים ויפיצם ברק ויהמם׃,Hebrew
ויראו אפקי ים יגלו מסדות תבל בגערת יהוה מנשמת רוח אפו׃,Hebrew
ישלח ממרום יקחני ימשני ממים רבים׃,Hebrew
יצילני מאיבי עז משנאי כי אמצו ממני׃,Hebrew
יקדמני ביום אידי ויהי יהוה משען לי׃,Hebrew
ויצא למרחב אתי יחלצני כי חפץ בי׃,Hebrew
יגמלני יהוה כצדקתי כבר ידי ישיב לי׃,Hebrew
כי שמרתי דרכי יהוה ולא רשעתי מאלהי׃,Hebrew
כי כל משפטו לנגדי וחקתיו לא אסור ממנה׃,Hebrew
ואהיה תמים לו ואשתמרה מעוני׃,Hebrew
וישב יהוה לי כצדקתי כברי לנגד עיניו׃,Hebrew
עם חסיד תתחסד עם גבור תמים תתמם׃,Hebrew
עם נבר תתבר ועם עקש תתפל׃,Hebrew
ואת עם עני תושיע ועיניך על רמים תשפיל׃,Hebrew
כי אתה נירי יהוה ויהוה יגיה חשכי׃,Hebrew
כי בכה ארוץ גדוד באלהי אדלג שור׃,Hebrew
האל תמים דרכו אמרת יהוה צרופה מגן הוא לכל החסים בו׃,Hebrew
כי מי אל מבלעדי יהוה ומי צור מבלעדי אלהינו׃,Hebrew
האל מעוזי חיל ויתר תמים דרכו׃,Hebrew
משוה רגליו כאילות ועל במותי יעמדני׃,Hebrew
מלמד ידי למלחמה ונחת קשת נחושה זרעתי׃,Hebrew
ותתן לי מגן ישעך וענתך תרבני׃,Hebrew
תרחיב צעדי תחתני ולא מעדו קרסלי׃,Hebrew
ארדפה איבי ואשמידם ולא אשוב עד כלותם׃,Hebrew
ואכלם ואמחצם ולא יקומון ויפלו תחת רגלי׃,Hebrew
ותזרני חיל למלחמה תכריע קמי תחתני׃,Hebrew
ואיבי תתה לי ערף משנאי ואצמיתם׃,Hebrew
ישעו ואין משיע אל יהוה ולא ענם׃,Hebrew
ואשחקם כעפר ארץ כטיט חוצות אדקם ארקעם׃,Hebrew
ותפלטני מריבי עמי תשמרני לראש גוים עם לא ידעתי יעבדני׃,Hebrew
בני נכר יתכחשו לי לשמוע אזן ישמעו לי׃,Hebrew
בני נכר יבלו ויחגרו ממסגרותם׃,Hebrew
חי יהוה וברוך צורי וירם אלהי צור ישעי׃,Hebrew
האל הנתן נקמת לי ומוריד עמים תחתני׃,Hebrew
ומוציאי מאיבי ומקמי תרוממני מאיש חמסים תצילני׃,Hebrew
על כן אודך יהוה בגוים ולשמך אזמר׃,Hebrew
מגדיל ישועות מלכו ועשה חסד למשיחו לדוד ולזרעו עד עולם׃,Hebrew
ואלה דברי דוד האחרנים נאם דוד בן ישי ונאם הגבר הקם על משיח אלהי יעקב ונעים זמרות ישראל׃,Hebrew
רוח יהוה דבר בי ומלתו על לשוני׃,Hebrew
אמר אלהי ישראל לי דבר צור ישראל מושל באדם צדיק מושל יראת אלהים׃,Hebrew
וכאור בקר יזרח שמש בקר לא עבות מנגה ממטר דשא מארץ׃,Hebrew
כי לא כן ביתי עם אל כי ברית עולם שם לי ערוכה בכל ושמרה כי כל ישעי וכל חפץ כי לא יצמיח׃,Hebrew
ובליעל כקוץ מנד כלהם כי לא ביד יקחו׃,Hebrew
ואיש יגע בהם ימלא ברזל ועץ חנית ובאש שרוף ישרפו בשבת׃,Hebrew
אלה שמות הגברים אשר לדוד ישב בשבת תחכמני ראש השלשי הוא עדינו העצנו על שמנה מאות חלל בפעם אחד׃,Hebrew
ואחרו אלעזר בן דדי בן אחחי בשלשה גברים עם דוד בחרפם בפלשתים נאספו שם למלחמה ויעלו איש ישראל׃,Hebrew
הוא קם ויך בפלשתים עד כי יגעה ידו ותדבק ידו אל החרב ויעש יהוה תשועה גדולה ביום ההוא והעם ישבו אחריו אך לפשט׃,Hebrew
ואחריו שמא בן אגא הררי ויאספו פלשתים לחיה ותהי שם חלקת השדה מלאה עדשים והעם נס מפני פלשתים׃,Hebrew
ויתיצב בתוך החלקה ויצילה ויך את פלשתים ויעש יהוה תשועה גדולה׃,Hebrew
וירדו שלשים מהשלשים ראש ויבאו אל קציר אל דוד אל מערת עדלם וחית פלשתים חנה בעמק רפאים׃,Hebrew
ודוד אז במצודה ומצב פלשתים אז בית לחם׃,Hebrew
ויתאוה דוד ויאמר מי ישקני מים מבאר בית לחם אשר בשער׃,Hebrew
ויבקעו שלשת הגברים במחנה פלשתים וישאבו מים מבאר בית לחם אשר בשער וישאו ויבאו אל דוד ולא אבה לשתותם ויסך אתם ליהוה׃,Hebrew
ויאמר חלילה לי יהוה מעשתי זאת הדם האנשים ההלכים בנפשותם ולא אבה לשתותם אלה עשו שלשת הגברים׃,Hebrew
ואבישי אחי יואב בן צרויה הוא ראש השלשי והוא עורר את חניתו על שלש מאות חלל ולו שם בשלשה׃,Hebrew
מן השלשה הכי נכבד ויהי להם לשר ועד השלשה לא בא׃,Hebrew
ובניהו בן יהוידע בן איש חי רב פעלים מקבצאל הוא הכה את שני אראל מואב והוא ירד והכה את האריה בתוך הבאר ביום השלג׃,Hebrew
והוא הכה את איש מצרי אשר מראה וביד המצרי חנית וירד אליו בשבט ויגזל את החנית מיד המצרי ויהרגהו בחניתו׃,Hebrew
אלה עשה בניהו בן יהוידע ולו שם בשלשה הגברים׃,Hebrew
מן השלשים נכבד ואל השלשה לא בא וישמהו דוד אל משמעתו׃,Hebrew
עשה אל אחי יואב בשלשים אלחנן בן דדו בית לחם׃,Hebrew
שמה החרדי אליקא החרדי׃,Hebrew
חלץ הפלטי עירא בן עקש התקועי׃,Hebrew
אביעזר הענתתי מבני החשתי׃,Hebrew
צלמון האחחי מהרי הנטפתי׃,Hebrew
חלב בן בענה הנטפתי אתי בן ריבי מגבעת בני בנימן׃,Hebrew
בניהו פרעתני הדי מנחלי געש׃,Hebrew
אבי עלבון הערבתי עזמות הברחמי׃,Hebrew
אליחבא השעלבני בני ישן יהונתן׃,Hebrew
שמה ההררי אחיאם בן שרר האררי׃,Hebrew
אליפלט בן אחסבי בן המעכתי אליעם בן אחיתפל הגלני׃,Hebrew
חצרו הכרמלי פערי הארבי׃,Hebrew
יגאל בן נתן מצבה בני הגדי׃,Hebrew
צלק העמני נחרי הבארתי נשאי כלי יואב בן צריה׃,Hebrew
עירא היתרי גרב היתרי׃,Hebrew
אוריה החתי כל שלשים ושבעה׃,Hebrew
ויסף אף יהוה לחרות בישראל ויסת את דוד בהם לאמר לך מנה את ישראל ואת יהודה׃,Hebrew
ויאמר המלך אל יואב שר החיל אשר אתו שוט נא בכל שבטי ישראל מדן ועד באר שבע ופקדו את העם וידעתי את מספר העם׃,Hebrew
ויאמר יואב אל המלך ויוסף יהוה אלהיך אל העם כהם וכהם מאה פעמים ועיני אדני המלך ראות ואדני המלך למה חפץ בדבר הזה׃,Hebrew
ויחזק דבר המלך אל יואב ועל שרי החיל ויצא יואב ושרי החיל לפני המלך לפקד את העם את ישראל׃,Hebrew
ויעברו את הירדן ויחנו בערוער ימין העיר אשר בתוך הנחל הגד ואל יעזר׃,Hebrew
ויבאו הגלעדה ואל ארץ תחתים חדשי ויבאו דנה יען וסביב אל צידון׃,Hebrew
ויבאו מבצר צר וכל ערי החוי והכנעני ויצאו אל נגב יהודה באר שבע׃,Hebrew
וישטו בכל הארץ ויבאו מקצה תשעה חדשים ועשרים יום ירושלם׃,Hebrew
ויתן יואב את מספר מפקד העם אל המלך ותהי ישראל שמנה מאות אלף איש חיל שלף חרב ואיש יהודה חמש מאות אלף איש׃,Hebrew
ויך לב דוד אתו אחרי כן ספר את העם ויאמר דוד אל יהוה חטאתי מאד אשר עשיתי ועתה יהוה העבר נא את עון עבדך כי נסכלתי מאד׃,Hebrew
ויקם דוד בבקר ודבר יהוה היה אל גד הנביא חזה דוד לאמר׃,Hebrew
הלוך ודברת אל דוד כה אמר יהוה שלש אנכי נוטל עליך בחר לך אחת מהם ואעשה לך׃,Hebrew
ויבא גד אל דוד ויגד לו ויאמר לו התבוא לך שבע שנים רעב בארצך אם שלשה חדשים נסך לפני צריך והוא רדפך ואם היות שלשת ימים דבר בארצך עתה דע וראה מה אשיב שלחי דבר׃,Hebrew
ויאמר דוד אל גד צר לי מאד נפלה נא ביד יהוה כי רבים רחמו וביד אדם אל אפלה׃,Hebrew
ויתן יהוה דבר בישראל מהבקר ועד עת מועד וימת מן העם מדן ועד באר שבע שבעים אלף איש׃,Hebrew
וישלח ידו המלאך ירושלם לשחתה וינחם יהוה אל הרעה ויאמר למלאך המשחית בעם רב עתה הרף ידך ומלאך יהוה היה עם גרן האורנה היבסי׃,Hebrew
ויאמר דוד אל יהוה בראתו את המלאך המכה בעם ויאמר הנה אנכי חטאתי ואנכי העויתי ואלה הצאן מה עשו תהי נא ידך בי ובבית אבי׃,Hebrew
ויבא גד אל דוד ביום ההוא ויאמר לו עלה הקם ליהוה מזבח בגרן ארניה היבסי׃,Hebrew
ויעל דוד כדבר גד כאשר צוה יהוה׃,Hebrew
וישקף ארונה וירא את המלך ואת עבדיו עברים עליו ויצא ארונה וישתחו למלך אפיו ארצה׃,Hebrew
ויאמר ארונה מדוע בא אדני המלך אל עבדו ויאמר דוד לקנות מעמך את הגרן לבנות מזבח ליהוה ותעצר המגפה מעל העם׃,Hebrew
ויאמר ארונה אל דוד יקח ויעל אדני המלך הטוב בעינו ראה הבקר לעלה והמרגים וכלי הבקר לעצים׃,Hebrew
הכל נתן ארונה המלך למלך ויאמר ארונה אל המלך יהוה אלהיך ירצך׃,Hebrew
ויאמר המלך אל ארונה לא כי קנו אקנה מאותך במחיר ולא אעלה ליהוה אלהי עלות חנם ויקן דוד את הגרן ואת הבקר בכסף שקלים חמשים׃,Hebrew
ויבן שם דוד מזבח ליהוה ויעל עלות ושלמים ויעתר יהוה לארץ ותעצר המגפה מעל ישראל׃,Hebrew
והמלך דוד זקן בא בימים ויכסהו בבגדים ולא יחם לו׃,Hebrew
ויאמרו לו עבדיו יבקשו לאדני המלך נערה בתולה ועמדה לפני המלך ותהי לו סכנת ושכבה בחיקך וחם לאדני המלך׃,Hebrew
ויבקשו נערה יפה בכל גבול ישראל וימצאו את אבישג השונמית ויבאו אתה למלך׃,Hebrew
והנערה יפה עד מאד ותהי למלך סכנת ותשרתהו והמלך לא ידעה׃,Hebrew
ואדניה בן חגית מתנשא לאמר אני אמלך ויעש לו רכב ופרשים וחמשים איש רצים לפניו׃,Hebrew
ולא עצבו אביו מימיו לאמר מדוע ככה עשית וגם הוא טוב תאר מאד ואתו ילדה אחרי אבשלום׃,Hebrew
ויהיו דבריו עם יואב בן צרויה ועם אביתר הכהן ויעזרו אחרי אדניה׃,Hebrew
וצדוק הכהן ובניהו בן יהוידע ונתן הנביא ושמעי ורעי והגבורים אשר לדוד לא היו עם אדניהו׃,Hebrew
ויזבח אדניהו צאן ובקר ומריא עם אבן הזחלת אשר אצל עין רגל ויקרא את כל אחיו בני המלך ולכל אנשי יהודה עבדי המלך׃,Hebrew
ואת נתן הנביא ובניהו ואת הגבורים ואת שלמה אחיו לא קרא׃,Hebrew
ויאמר נתן אל בת שבע אם שלמה לאמר הלוא שמעת כי מלך אדניהו בן חגית ואדנינו דוד לא ידע׃,Hebrew
ועתה לכי איעצך נא עצה ומלטי את נפשך ואת נפש בנך שלמה׃,Hebrew
לכי ובאי אל המלך דוד ואמרת אליו הלא אתה אדני המלך נשבעת לאמתך לאמר כי שלמה בנך ימלך אחרי והוא ישב על כסאי ומדוע מלך אדניהו׃,Hebrew
הנה עודך מדברת שם עם המלך ואני אבוא אחריך ומלאתי את דבריך׃,Hebrew
ותבא בת שבע אל המלך החדרה והמלך זקן מאד ואבישג השונמית משרת את המלך׃,Hebrew
ותקד בת שבע ותשתחו למלך ויאמר המלך מה לך׃,Hebrew
ותאמר לו אדני אתה נשבעת ביהוה אלהיך לאמתך כי שלמה בנך ימלך אחרי והוא ישב על כסאי׃,Hebrew
ועתה הנה אדניה מלך ועתה אדני המלך לא ידעת׃,Hebrew
ויזבח שור ומריא וצאן לרב ויקרא לכל בני המלך ולאביתר הכהן וליאב שר הצבא ולשלמה עבדך לא קרא׃,Hebrew
ואתה אדני המלך עיני כל ישראל עליך להגיד להם מי ישב על כסא אדני המלך אחריו׃,Hebrew
והיה כשכב אדני המלך עם אבתיו והייתי אני ובני שלמה חטאים׃,Hebrew
והנה עודנה מדברת עם המלך ונתן הנביא בא׃,Hebrew
ויגידו למלך לאמר הנה נתן הנביא ויבא לפני המלך וישתחו למלך על אפיו ארצה׃,Hebrew
ויאמר נתן אדני המלך אתה אמרת אדניהו ימלך אחרי והוא ישב על כסאי׃,Hebrew
כי ירד היום ויזבח שור ומריא וצאן לרב ויקרא לכל בני המלך ולשרי הצבא ולאביתר הכהן והנם אכלים ושתים לפניו ויאמרו יחי המלך אדניהו׃,Hebrew
ולי אני עבדך ולצדק הכהן ולבניהו בן יהוידע ולשלמה עבדך לא קרא׃,Hebrew
אם מאת אדני המלך נהיה הדבר הזה ולא הודעת את עבדיך מי ישב על כסא אדני המלך אחריו׃,Hebrew
ויען המלך דוד ויאמר קראו לי לבת שבע ותבא לפני המלך ותעמד לפני המלך׃,Hebrew
וישבע המלך ויאמר חי יהוה אשר פדה את נפשי מכל צרה׃,Hebrew
כי כאשר נשבעתי לך ביהוה אלהי ישראל לאמר כי שלמה בנך ימלך אחרי והוא ישב על כסאי תחתי כי כן אעשה היום הזה׃,Hebrew
ותקד בת שבע אפים ארץ ותשתחו למלך ותאמר יחי אדני המלך דוד לעלם׃,Hebrew
ויאמר המלך דוד קראו לי לצדוק הכהן ולנתן הנביא ולבניהו בן יהוידע ויבאו לפני המלך׃,Hebrew
ויאמר המלך להם קחו עמכם את עבדי אדניכם והרכבתם את שלמה בני על הפרדה אשר לי והורדתם אתו אל גחון׃,Hebrew
ומשח אתו שם צדוק הכהן ונתן הנביא למלך על ישראל ותקעתם בשופר ואמרתם יחי המלך שלמה׃,Hebrew
ועליתם אחריו ובא וישב על כסאי והוא ימלך תחתי ואתו צויתי להיות נגיד על ישראל ועל יהודה׃,Hebrew
ויען בניהו בן יהוידע את המלך ויאמר אמן כן יאמר יהוה אלהי אדני המלך׃,Hebrew
כאשר היה יהוה עם אדני המלך כן יהי עם שלמה ויגדל את כסאו מכסא אדני המלך דוד׃,Hebrew
וירד צדוק הכהן ונתן הנביא ובניהו בן יהוידע והכרתי והפלתי וירכבו את שלמה על פרדת המלך דוד וילכו אתו על גחון׃,Hebrew
ויקח צדוק הכהן את קרן השמן מן האהל וימשח את שלמה ויתקעו בשופר ויאמרו כל העם יחי המלך שלמה׃,Hebrew
ויעלו כל העם אחריו והעם מחללים בחללים ושמחים שמחה גדולה ותבקע הארץ בקולם׃,Hebrew
וישמע אדניהו וכל הקראים אשר אתו והם כלו לאכל וישמע יואב את קול השופר ויאמר מדוע קול הקריה הומה׃,Hebrew
עודנו מדבר והנה יונתן בן אביתר הכהן בא ויאמר אדניהו בא כי איש חיל אתה וטוב תבשר׃,Hebrew
ויען יונתן ויאמר לאדניהו אבל אדנינו המלך דוד המליך את שלמה׃,Hebrew
וישלח אתו המלך את צדוק הכהן ואת נתן הנביא ובניהו בן יהוידע והכרתי והפלתי וירכבו אתו על פרדת המלך׃,Hebrew
וימשחו אתו צדוק הכהן ונתן הנביא למלך בגחון ויעלו משם שמחים ותהם הקריה הוא הקול אשר שמעתם׃,Hebrew
וגם ישב שלמה על כסא המלוכה׃,Hebrew
וגם באו עבדי המלך לברך את אדנינו המלך דוד לאמר ייטב אלהיך את שם שלמה משמך ויגדל את כסאו מכסאך וישתחו המלך על המשכב׃,Hebrew
וגם ככה אמר המלך ברוך יהוה אלהי ישראל אשר נתן היום ישב על כסאי ועיני ראות׃,Hebrew
ויחרדו ויקמו כל הקראים אשר לאדניהו וילכו איש לדרכו׃,Hebrew
ואדניהו ירא מפני שלמה ויקם וילך ויחזק בקרנות המזבח׃,Hebrew
ויגד לשלמה לאמר הנה אדניהו ירא את המלך שלמה והנה אחז בקרנות המזבח לאמר ישבע לי כיום המלך שלמה אם ימית את עבדו בחרב׃,Hebrew
ויאמר שלמה אם יהיה לבן חיל לא יפל משערתו ארצה ואם רעה תמצא בו ומת׃,Hebrew
וישלח המלך שלמה וירדהו מעל המזבח ויבא וישתחו למלך שלמה ויאמר לו שלמה לך לביתך׃,Hebrew
ויקרבו ימי דוד למות ויצו את שלמה בנו לאמר׃,Hebrew
אנכי הלך בדרך כל הארץ וחזקת והיית לאיש׃,Hebrew
ושמרת את משמרת יהוה אלהיך ללכת בדרכיו לשמר חקתיו מצותיו ומשפטיו ועדותיו ככתוב בתורת משה למען תשכיל את כל אשר תעשה ואת כל אשר תפנה שם׃,Hebrew
למען יקים יהוה את דברו אשר דבר עלי לאמר אם ישמרו בניך את דרכם ללכת לפני באמת בכל לבבם ובכל נפשם לאמר לא יכרת לך איש מעל כסא ישראל׃,Hebrew
וגם אתה ידעת את אשר עשה לי יואב בן צרויה אשר עשה לשני שרי צבאות ישראל לאבנר בן נר ולעמשא בן יתר ויהרגם וישם דמי מלחמה בשלם ויתן דמי מלחמה בחגרתו אשר במתניו ובנעלו אשר ברגליו׃,Hebrew
ועשית כחכמתך ולא תורד שיבתו בשלם שאל׃,Hebrew
ולבני ברזלי הגלעדי תעשה חסד והיו באכלי שלחנך כי כן קרבו אלי בברחי מפני אבשלום אחיך׃,Hebrew
והנה עמך שמעי בן גרא בן הימיני מבחרים והוא קללני קללה נמרצת ביום לכתי מחנים והוא ירד לקראתי הירדן ואשבע לו ביהוה לאמר אם אמיתך בחרב׃,Hebrew
ועתה אל תנקהו כי איש חכם אתה וידעת את אשר תעשה לו והורדת את שיבתו בדם שאול׃,Hebrew
וישכב דוד עם אבתיו ויקבר בעיר דוד׃,Hebrew
והימים אשר מלך דוד על ישראל ארבעים שנה בחברון מלך שבע שנים ובירושלם מלך שלשים ושלש שנים׃,Hebrew
ושלמה ישב על כסא דוד אביו ותכן מלכתו מאד׃,Hebrew
ויבא אדניהו בן חגית אל בת שבע אם שלמה ותאמר השלום באך ויאמר שלום׃,Hebrew
ויאמר דבר לי אליך ותאמר דבר׃,Hebrew
ויאמר את ידעת כי לי היתה המלוכה ועלי שמו כל ישראל פניהם למלך ותסב המלוכה ותהי לאחי כי מיהוה היתה לו׃,Hebrew
ועתה שאלה אחת אנכי שאל מאתך אל תשבי את פני ותאמר אליו דבר׃,Hebrew
ויאמר אמרי נא לשלמה המלך כי לא ישיב את פניך ויתן לי את אבישג השונמית לאשה׃,Hebrew
ותאמר בת שבע טוב אנכי אדבר עליך אל המלך׃,Hebrew
ותבא בת שבע אל המלך שלמה לדבר לו על אדניהו ויקם המלך לקראתה וישתחו לה וישב על כסאו וישם כסא לאם המלך ותשב לימינו׃,Hebrew
ותאמר שאלה אחת קטנה אנכי שאלת מאתך אל תשב את פני ויאמר לה המלך שאלי אמי כי לא אשיב את פניך׃,Hebrew
ותאמר יתן את אבישג השנמית לאדניהו אחיך לאשה׃,Hebrew
ויען המלך שלמה ויאמר לאמו ולמה את שאלת את אבישג השנמית לאדניהו ושאלי לו את המלוכה כי הוא אחי הגדול ממני ולו ולאביתר הכהן וליואב בן צרויה׃,Hebrew
וישבע המלך שלמה ביהוה לאמר כה יעשה לי אלהים וכה יוסיף כי בנפשו דבר אדניהו את הדבר הזה׃,Hebrew
ועתה חי יהוה אשר הכינני ויושיביני על כסא דוד אבי ואשר עשה לי בית כאשר דבר כי היום יומת אדניהו׃,Hebrew
וישלח המלך שלמה ביד בניהו בן יהוידע ויפגע בו וימת׃,Hebrew
ולאביתר הכהן אמר המלך ענתת לך על שדיך כי איש מות אתה וביום הזה לא אמיתך כי נשאת את ארון אדני יהוה לפני דוד אבי וכי התענית בכל אשר התענה אבי׃,Hebrew
ויגרש שלמה את אביתר מהיות כהן ליהוה למלא את דבר יהוה אשר דבר על בית עלי בשלה׃,Hebrew
והשמעה באה עד יואב כי יואב נטה אחרי אדניה ואחרי אבשלום לא נטה וינס יואב אל אהל יהוה ויחזק בקרנות המזבח׃,Hebrew
ויגד למלך שלמה כי נס יואב אל אהל יהוה והנה אצל המזבח וישלח שלמה את בניהו בן יהוידע לאמר לך פגע בו׃,Hebrew
ויבא בניהו אל אהל יהוה ויאמר אליו כה אמר המלך צא ויאמר לא כי פה אמות וישב בניהו את המלך דבר לאמר כה דבר יואב וכה ענני׃,Hebrew
ויאמר לו המלך עשה כאשר דבר ופגע בו וקברתו והסירת דמי חנם אשר שפך יואב מעלי ומעל בית אבי׃,Hebrew
והשיב יהוה את דמו על ראשו אשר פגע בשני אנשים צדקים וטבים ממנו ויהרגם בחרב ואבי דוד לא ידע את אבנר בן נר שר צבא ישראל ואת עמשא בן יתר שר צבא יהודה׃,Hebrew
ושבו דמיהם בראש יואב ובראש זרעו לעלם ולדוד ולזרעו ולביתו ולכסאו יהיה שלום עד עולם מעם יהוה׃,Hebrew
ויעל בניהו בן יהוידע ויפגע בו וימתהו ויקבר בביתו במדבר׃,Hebrew
ויתן המלך את בניהו בן יהוידע תחתיו על הצבא ואת צדוק הכהן נתן המלך תחת אביתר׃,Hebrew
וישלח המלך ויקרא לשמעי ויאמר לו בנה לך בית בירושלם וישבת שם ולא תצא משם אנה ואנה׃,Hebrew
והיה ביום צאתך ועברת את נחל קדרון ידע תדע כי מות תמות דמך יהיה בראשך׃,Hebrew
ויאמר שמעי למלך טוב הדבר כאשר דבר אדני המלך כן יעשה עבדך וישב שמעי בירושלם ימים רבים׃,Hebrew
ויהי מקץ שלש שנים ויברחו שני עבדים לשמעי אל אכיש בן מעכה מלך גת ויגידו לשמעי לאמר הנה עבדיך בגת׃,Hebrew
ויקם שמעי ויחבש את חמרו וילך גתה אל אכיש לבקש את עבדיו וילך שמעי ויבא את עבדיו מגת׃,Hebrew
ויגד לשלמה כי הלך שמעי מירושלם גת וישב׃,Hebrew
וישלח המלך ויקרא לשמעי ויאמר אליו הלוא השבעתיך ביהוה ואעד בך לאמר ביום צאתך והלכת אנה ואנה ידע תדע כי מות תמות ותאמר אלי טוב הדבר שמעתי׃,Hebrew
ומדוע לא שמרת את שבעת יהוה ואת המצוה אשר צויתי עליך׃,Hebrew
ויאמר המלך אל שמעי אתה ידעת את כל הרעה אשר ידע לבבך אשר עשית לדוד אבי והשיב יהוה את רעתך בראשך׃,Hebrew
והמלך שלמה ברוך וכסא דוד יהיה נכון לפני יהוה עד עולם׃,Hebrew
ויצו המלך את בניהו בן יהוידע ויצא ויפגע בו וימת והממלכה נכונה ביד שלמה׃,Hebrew
ויתחתן שלמה את פרעה מלך מצרים ויקח את בת פרעה ויביאה אל עיר דוד עד כלתו לבנות את ביתו ואת בית יהוה ואת חומת ירושלם סביב׃,Hebrew
רק העם מזבחים בבמות כי לא נבנה בית לשם יהוה עד הימים ההם׃,Hebrew
ויאהב שלמה את יהוה ללכת בחקות דוד אביו רק בבמות הוא מזבח ומקטיר׃,Hebrew
וילך המלך גבענה לזבח שם כי היא הבמה הגדולה אלף עלות יעלה שלמה על המזבח ההוא׃,Hebrew
בגבעון נראה יהוה אל שלמה בחלום הלילה ויאמר אלהים שאל מה אתן לך׃,Hebrew
ויאמר שלמה אתה עשית עם עבדך דוד אבי חסד גדול כאשר הלך לפניך באמת ובצדקה ובישרת לבב עמך ותשמר לו את החסד הגדול הזה ותתן לו בן ישב על כסאו כיום הזה׃,Hebrew
ועתה יהוה אלהי אתה המלכת את עבדך תחת דוד אבי ואנכי נער קטן לא אדע צאת ובא׃,Hebrew
ועבדך בתוך עמך אשר בחרת עם רב אשר לא ימנה ולא יספר מרב׃,Hebrew
ונתת לעבדך לב שמע לשפט את עמך להבין בין טוב לרע כי מי יוכל לשפט את עמך הכבד הזה׃,Hebrew
וייטב הדבר בעיני אדני כי שאל שלמה את הדבר הזה׃,Hebrew
ויאמר אלהים אליו יען אשר שאלת את הדבר הזה ולא שאלת לך ימים רבים ולא שאלת לך עשר ולא שאלת נפש איביך ושאלת לך הבין לשמע משפט׃,Hebrew
הנה עשיתי כדבריך הנה נתתי לך לב חכם ונבון אשר כמוך לא היה לפניך ואחריך לא יקום כמוך׃,Hebrew
וגם אשר לא שאלת נתתי לך גם עשר גם כבוד אשר לא היה כמוך איש במלכים כל ימיך׃,Hebrew
ואם תלך בדרכי לשמר חקי ומצותי כאשר הלך דויד אביך והארכתי את ימיך׃,Hebrew
ויקץ שלמה והנה חלום ויבוא ירושלם ויעמד לפני ארון ברית אדני ויעל עלות ויעש שלמים ויעש משתה לכל עבדיו׃,Hebrew
אז תבאנה שתים נשים זנות אל המלך ותעמדנה לפניו׃,Hebrew
ותאמר האשה האחת בי אדני אני והאשה הזאת ישבת בבית אחד ואלד עמה בבית׃,Hebrew
ויהי ביום השלישי ללדתי ותלד גם האשה הזאת ואנחנו יחדו אין זר אתנו בבית זולתי שתים אנחנו בבית׃,Hebrew
וימת בן האשה הזאת לילה אשר שכבה עליו׃,Hebrew
ותקם בתוך הלילה ותקח את בני מאצלי ואמתך ישנה ותשכיבהו בחיקה ואת בנה המת השכיבה בחיקי׃,Hebrew
ואקם בבקר להיניק את בני והנה מת ואתבונן אליו בבקר והנה לא היה בני אשר ילדתי׃,Hebrew
ותאמר האשה האחרת לא כי בני החי ובנך המת וזאת אמרת לא כי בנך המת ובני החי ותדברנה לפני המלך׃,Hebrew
ויאמר המלך זאת אמרת זה בני החי ובנך המת וזאת אמרת לא כי בנך המת ובני החי׃,Hebrew
ויאמר המלך קחו לי חרב ויבאו החרב לפני המלך׃,Hebrew
ויאמר המלך גזרו את הילד החי לשנים ותנו את החצי לאחת ואת החצי לאחת׃,Hebrew
ותאמר האשה אשר בנה החי אל המלך כי נכמרו רחמיה על בנה ותאמר בי אדני תנו לה את הילוד החי והמת אל תמיתהו וזאת אמרת גם לי גם לך לא יהיה גזרו׃,Hebrew
ויען המלך ויאמר תנו לה את הילוד החי והמת לא תמיתהו היא אמו׃,Hebrew
וישמעו כל ישראל את המשפט אשר שפט המלך ויראו מפני המלך כי ראו כי חכמת אלהים בקרבו לעשות משפט׃,Hebrew
ויהי המלך שלמה מלך על כל ישראל׃,Hebrew
ואלה השרים אשר לו עזריהו בן צדוק הכהן׃,Hebrew
אליחרף ואחיה בני שישא ספרים יהושפט בן אחילוד המזכיר׃,Hebrew
ובניהו בן יהוידע על הצבא וצדוק ואביתר כהנים׃,Hebrew
ועזריהו בן נתן על הנצבים וזבוד בן נתן כהן רעה המלך׃,Hebrew
ואחישר על הבית ואדנירם בן עבדא על המס׃,Hebrew
ולשלמה שנים עשר נצבים על כל ישראל וכלכלו את המלך ואת ביתו חדש בשנה יהיה על אחד לכלכל׃,Hebrew
ואלה שמותם בן חור בהר אפרים׃,Hebrew
בן דקר במקץ ובשעלבים ובית שמש ואילון בית חנן׃,Hebrew
בן חסד בארבות לו שכה וכל ארץ חפר׃,Hebrew
בן אבינדב כל נפת דאר טפת בת שלמה היתה לו לאשה׃,Hebrew
בענא בן אחילוד תענך ומגדו וכל בית שאן אשר אצל צרתנה מתחת ליזרעאל מבית שאן עד אבל מחולה עד מעבר ליקמעם׃,Hebrew
בן גבר ברמת גלעד לו חות יאיר בן מנשה אשר בגלעד לו חבל ארגב אשר בבשן ששים ערים גדלות חומה ובריח נחשת׃,Hebrew
אחינדב בן עדא מחנימה׃,Hebrew
אחימעץ בנפתלי גם הוא לקח את בשמת בת שלמה לאשה׃,Hebrew
בענא בן חושי באשר ובעלות׃,Hebrew
יהושפט בן פרוח ביששכר׃,Hebrew
שמעי בן אלא בבנימן׃,Hebrew
גבר בן ארי בארץ גלעד ארץ סיחון מלך האמרי ועג מלך הבשן ונציב אחד אשר בארץ׃,Hebrew
יהודה וישראל רבים כחול אשר על הים לרב אכלים ושתים ושמחים׃,Hebrew
ושלמה היה מושל בכל הממלכות מן הנהר ארץ פלשתים ועד גבול מצרים מגשים מנחה ועבדים את שלמה כל ימי חייו׃,Hebrew
ויהי לחם שלמה ליום אחד שלשים כר סלת וששים כר קמח׃,Hebrew
עשרה בקר בראים ועשרים בקר רעי ומאה צאן לבד מאיל וצבי ויחמור וברברים אבוסים׃,Hebrew
כי הוא רדה בכל עבר הנהר מתפסח ועד עזה בכל מלכי עבר הנהר ושלום היה לו מכל עבריו מסביב׃,Hebrew
וישב יהודה וישראל לבטח איש תחת גפנו ותחת תאנתו מדן ועד באר שבע כל ימי שלמה׃,Hebrew
ויהי לשלמה ארבעים אלף ארות סוסים למרכבו ושנים עשר אלף פרשים׃,Hebrew
וכלכלו הנצבים האלה את המלך שלמה ואת כל הקרב אל שלחן המלך שלמה איש חדשו לא יעדרו דבר׃,Hebrew
והשערים והתבן לסוסים ולרכש יבאו אל המקום אשר יהיה שם איש כמשפטו׃,Hebrew
ויתן אלהים חכמה לשלמה ותבונה הרבה מאד ורחב לב כחול אשר על שפת הים׃,Hebrew
ותרב חכמת שלמה מחכמת כל בני קדם ומכל חכמת מצרים׃,Hebrew
ויחכם מכל האדם מאיתן האזרחי והימן וכלכל ודרדע בני מחול ויהי שמו בכל הגוים סביב׃,Hebrew
וידבר שלשת אלפים משל ויהי שירו חמשה ואלף׃,Hebrew
וידבר על העצים מן הארז אשר בלבנון ועד האזוב אשר יצא בקיר וידבר על הבהמה ועל העוף ועל הרמש ועל הדגים׃,Hebrew
ויבאו מכל העמים לשמע את חכמת שלמה מאת כל מלכי הארץ אשר שמעו את חכמתו׃,Hebrew
וישלח חירם מלך צור את עבדיו אל שלמה כי שמע כי אתו משחו למלך תחת אביהו כי אהב היה חירם לדוד כל הימים׃,Hebrew
וישלח שלמה אל חירם לאמר׃,Hebrew
אתה ידעת את דוד אבי כי לא יכל לבנות בית לשם יהוה אלהיו מפני המלחמה אשר סבבהו עד תת יהוה אתם תחת כפות רגלו׃,Hebrew
ועתה הניח יהוה אלהי לי מסביב אין שטן ואין פגע רע׃,Hebrew
והנני אמר לבנות בית לשם יהוה אלהי כאשר דבר יהוה אל דוד אבי לאמר בנך אשר אתן תחתיך על כסאך הוא יבנה הבית לשמי׃,Hebrew
ועתה צוה ויכרתו לי ארזים מן הלבנון ועבדי יהיו עם עבדיך ושכר עבדיך אתן לך ככל אשר תאמר כי אתה ידעת כי אין בנו איש ידע לכרת עצים כצדנים׃,Hebrew
ויהי כשמע חירם את דברי שלמה וישמח מאד ויאמר ברוך יהוה היום אשר נתן לדוד בן חכם על העם הרב הזה׃,Hebrew
וישלח חירם אל שלמה לאמר שמעתי את אשר שלחת אלי אני אעשה את כל חפצך בעצי ארזים ובעצי ברושים׃,Hebrew
עבדי ירדו מן הלבנון ימה ואני אשימם דברות בים עד המקום אשר תשלח אלי ונפצתים שם ואתה תשא ואתה תעשה את חפצי לתת לחם ביתי׃,Hebrew
ויהי חירום נתן לשלמה עצי ארזים ועצי ברושים כל חפצו׃,Hebrew
ושלמה נתן לחירם עשרים אלף כר חטים מכלת לביתו ועשרים כר שמן כתית כה יתן שלמה לחירם שנה בשנה׃,Hebrew
ויהוה נתן חכמה לשלמה כאשר דבר לו ויהי שלם בין חירם ובין שלמה ויכרתו ברית שניהם׃,Hebrew
ויעל המלך שלמה מס מכל ישראל ויהי המס שלשים אלף איש׃,Hebrew
וישלחם לבנונה עשרת אלפים בחדש חליפות חדש יהיו בלבנון שנים חדשים בביתו ואדנירם על המס׃,Hebrew
ויהי לשלמה שבעים אלף נשא סבל ושמנים אלף חצב בהר׃,Hebrew
לבד משרי הנצבים לשלמה אשר על המלאכה שלשת אלפים ושלש מאות הרדים בעם העשים במלאכה׃,Hebrew
ויצו המלך ויסעו אבנים גדלות אבנים יקרות ליסד הבית אבני גזית׃,Hebrew
ויפסלו בני שלמה ובני חירום והגבלים ויכינו העצים והאבנים לבנות הבית׃,Hebrew
ויהי בשמונים שנה וארבע מאות שנה לצאת בני ישראל מארץ מצרים בשנה הרביעית בחדש זו הוא החדש השני למלך שלמה על ישראל ויבן הבית ליהוה׃,Hebrew
והבית אשר בנה המלך שלמה ליהוה ששים אמה ארכו ועשרים רחבו ושלשים אמה קומתו׃,Hebrew
והאולם על פני היכל הבית עשרים אמה ארכו על פני רחב הבית עשר באמה רחבו על פני הבית׃,Hebrew
ויעש לבית חלוני שקפים אטמים׃,Hebrew
ויבן על קיר הבית יצוע סביב את קירות הבית סביב להיכל ולדביר ויעש צלעות סביב׃,Hebrew
היצוע התחתנה חמש באמה רחבה והתיכנה שש באמה רחבה והשלישית שבע באמה רחבה כי מגרעות נתן לבית סביב חוצה לבלתי אחז בקירות הבית׃,Hebrew
והבית בהבנתו אבן שלמה מסע נבנה ומקבות והגרזן כל כלי ברזל לא נשמע בבית בהבנתו׃,Hebrew
פתח הצלע התיכנה אל כתף הבית הימנית ובלולים יעלו על התיכנה ומן התיכנה אל השלשים׃,Hebrew
ויבן את הבית ויכלהו ויספן את הבית גבים ושדרת בארזים׃,Hebrew
ויבן את היצוע על כל הבית חמש אמות קומתו ויאחז את הבית בעצי ארזים׃,Hebrew
ויהי דבר יהוה אל שלמה לאמר׃,Hebrew
הבית הזה אשר אתה בנה אם תלך בחקתי ואת משפטי תעשה ושמרת את כל מצותי ללכת בהם והקמתי את דברי אתך אשר דברתי אל דוד אביך׃,Hebrew
ושכנתי בתוך בני ישראל ולא אעזב את עמי ישראל׃,Hebrew
ויבן שלמה את הבית ויכלהו׃,Hebrew
ויבן את קירות הבית מביתה בצלעות ארזים מקרקע הבית עד קירות הספן צפה עץ מבית ויצף את קרקע הבית בצלעות ברושים׃,Hebrew
ויבן את עשרים אמה מירכותי הבית בצלעות ארזים מן הקרקע עד הקירות ויבן לו מבית לדביר לקדש הקדשים׃,Hebrew
וארבעים באמה היה הבית הוא ההיכל לפני׃,Hebrew
וארז אל הבית פנימה מקלעת פקעים ופטורי צצים הכל ארז אין אבן נראה׃,Hebrew
ודביר בתוך הבית מפנימה הכין לתתן שם את ארון ברית יהוה׃,Hebrew
ולפני הדביר עשרים אמה ארך ועשרים אמה רחב ועשרים אמה קומתו ויצפהו זהב סגור ויצף מזבח ארז׃,Hebrew
ויצף שלמה את הבית מפנימה זהב סגור ויעבר ברתיקות זהב לפני הדביר ויצפהו זהב׃,Hebrew
ואת כל הבית צפה זהב עד תם כל הבית וכל המזבח אשר לדביר צפה זהב׃,Hebrew
ויעש בדביר שני כרובים עצי שמן עשר אמות קומתו׃,Hebrew
וחמש אמות כנף הכרוב האחת וחמש אמות כנף הכרוב השנית עשר אמות מקצות כנפיו ועד קצות כנפיו׃,Hebrew
ועשר באמה הכרוב השני מדה אחת וקצב אחד לשני הכרבים׃,Hebrew
קומת הכרוב האחד עשר באמה וכן הכרוב השני׃,Hebrew
ויתן את הכרובים בתוך הבית הפנימי ויפרשו את כנפי הכרבים ותגע כנף האחד בקיר וכנף הכרוב השני נגעת בקיר השני וכנפיהם אל תוך הבית נגעת כנף אל כנף׃,Hebrew
ויצף את הכרובים זהב׃,Hebrew
ואת כל קירות הבית מסב קלע פתוחי מקלעות כרובים ותמרת ופטורי צצים מלפנים ולחיצון׃,Hebrew
ואת קרקע הבית צפה זהב לפנימה ולחיצון׃,Hebrew
ואת פתח הדביר עשה דלתות עצי שמן האיל מזוזות חמשית׃,Hebrew
ושתי דלתות עצי שמן וקלע עליהם מקלעות כרובים ותמרות ופטורי צצים וצפה זהב וירד על הכרובים ועל התמרות את הזהב׃,Hebrew
וכן עשה לפתח ההיכל מזוזות עצי שמן מאת רבעית׃,Hebrew
ושתי דלתות עצי ברושים שני צלעים הדלת האחת גלילים ושני קלעים הדלת השנית גלילים׃,Hebrew
וקלע כרובים ותמרות ופטרי צצים וצפה זהב מישר על המחקה׃,Hebrew
ויבן את החצר הפנימית שלשה טורי גזית וטור כרתת ארזים׃,Hebrew
בשנה הרביעית יסד בית יהוה בירח זו׃,Hebrew
ובשנה האחת עשרה בירח בול הוא החדש השמיני כלה הבית לכל דבריו ולכל משפטו ויבנהו שבע שנים׃,Hebrew
ואת ביתו בנה שלמה שלש עשרה שנה ויכל את כל ביתו׃,Hebrew
ויבן את בית יער הלבנון מאה אמה ארכו וחמשים אמה רחבו ושלשים אמה קומתו על ארבעה טורי עמודי ארזים וכרתות ארזים על העמודים׃,Hebrew
וספן בארז ממעל על הצלעת אשר על העמודים ארבעים וחמשה חמשה עשר הטור׃,Hebrew
ושקפים שלשה טורים ומחזה אל מחזה שלש פעמים׃,Hebrew
וכל הפתחים והמזוזות רבעים שקף ומול מחזה אל מחזה שלש פעמים׃,Hebrew
ואת אולם העמודים עשה חמשים אמה ארכו ושלשים אמה רחבו ואולם על פניהם ועמדים ועב על פניהם׃,Hebrew
ואולם הכסא אשר ישפט שם אלם המשפט עשה וספון בארז מהקרקע עד הקרקע׃,Hebrew
וביתו אשר ישב שם חצר האחרת מבית לאולם כמעשה הזה היה ובית יעשה לבת פרעה אשר לקח שלמה כאולם הזה׃,Hebrew
כל אלה אבנים יקרת כמדת גזית מגררות במגרה מבית ומחוץ וממסד עד הטפחות ומחוץ עד החצר הגדולה׃,Hebrew
ומיסד אבנים יקרות אבנים גדלות אבני עשר אמות ואבני שמנה אמות׃,Hebrew
ומלמעלה אבנים יקרות כמדות גזית וארז׃,Hebrew
וחצר הגדולה סביב שלשה טורים גזית וטור כרתת ארזים ולחצר בית יהוה הפנימית ולאלם הבית׃,Hebrew
וישלח המלך שלמה ויקח את חירם מצר׃,Hebrew
בן אשה אלמנה הוא ממטה נפתלי ואביו איש צרי חרש נחשת וימלא את החכמה ואת התבונה ואת הדעת לעשות כל מלאכה בנחשת ויבוא אל המלך שלמה ויעש את כל מלאכתו׃,Hebrew
ויצר את שני העמודים נחשת שמנה עשרה אמה קומת העמוד האחד וחוט שתים עשרה אמה יסב את העמוד השני׃,Hebrew
ושתי כתרת עשה לתת על ראשי העמודים מצק נחשת חמש אמות קומת הכתרת האחת וחמש אמות קומת הכתרת השנית׃,Hebrew
שבכים מעשה שבכה גדלים מעשה שרשרות לכתרת אשר על ראש העמודים שבעה לכתרת האחת ושבעה לכתרת השנית׃,Hebrew
ויעש את העמודים ושני טורים סביב על השבכה האחת לכסות את הכתרת אשר על ראש הרמנים וכן עשה לכתרת השנית׃,Hebrew
וכתרת אשר על ראש העמודים מעשה שושן באולם ארבע אמות׃,Hebrew
וכתרת על שני העמודים גם ממעל מלעמת הבטן אשר לעבר שבכה והרמונים מאתים טרים סביב על הכתרת השנית׃,Hebrew
ויקם את העמדים לאלם ההיכל ויקם את העמוד הימני ויקרא את שמו יכין ויקם את העמוד השמאלי ויקרא את שמו בעז׃,Hebrew
ועל ראש העמודים מעשה שושן ותתם מלאכת העמודים׃,Hebrew
ויעש את הים מוצק עשר באמה משפתו עד שפתו עגל סביב וחמש באמה קומתו וקוה שלשים באמה יסב אתו סביב׃,Hebrew
ופקעים מתחת לשפתו סביב סבבים אתו עשר באמה מקפים את הים סביב שני טורים הפקעים יצקים ביצקתו׃,Hebrew
עמד על שני עשר בקר שלשה פנים צפונה ושלשה פנים ימה ושלשה פנים נגבה ושלשה פנים מזרחה והים עליהם מלמעלה וכל אחריהם ביתה׃,Hebrew
ועביו טפח ושפתו כמעשה שפת כוס פרח שושן אלפים בת יכיל׃,Hebrew
ויעש את המכנות עשר נחשת ארבע באמה ארך המכונה האחת וארבע באמה רחבה ושלש באמה קומתה׃,Hebrew
וזה מעשה המכונה מסגרת להם ומסגרת בין השלבים׃,Hebrew
ועל המסגרות אשר בין השלבים אריות בקר וכרובים ועל השלבים כן ממעל ומתחת לאריות ולבקר ליות מעשה מורד׃,Hebrew
וארבעה אופני נחשת למכונה האחת וסרני נחשת וארבעה פעמתיו כתפת להם מתחת לכיר הכתפת יצקות מעבר איש ליות׃,Hebrew
ופיהו מבית לכתרת ומעלה באמה ופיה עגל מעשה כן אמה וחצי האמה וגם על פיה מקלעות ומסגרתיהם מרבעות לא עגלות׃,Hebrew
וארבעת האופנים למתחת למסגרות וידות האופנים במכונה וקומת האופן האחד אמה וחצי האמה׃,Hebrew
ומעשה האופנים כמעשה אופן המרכבה ידותם וגביהם וחשקיהם וחשריהם הכל מוצק׃,Hebrew
וארבע כתפות אל ארבע פנות המכנה האחת מן המכנה כתפיה׃,Hebrew
ובראש המכונה חצי האמה קומה עגל סביב ועל ראש המכנה ידתיה ומסגרתיה ממנה׃,Hebrew
ויפתח על הלחת ידתיה ועל ומסגרתיה כרובים אריות ותמרת כמער איש וליות סביב׃,Hebrew
כזאת עשה את עשר המכנות מוצק אחד מדה אחת קצב אחד לכלהנה׃,Hebrew
ויעש עשרה כירות נחשת ארבעים בת יכיל הכיור האחד ארבע באמה הכיור האחד כיור אחד על המכנה האחת לעשר המכונות׃,Hebrew
ויתן את המכנות חמש על כתף הבית מימין וחמש על כתף הבית משמאלו ואת הים נתן מכתף הבית הימנית קדמה ממול נגב׃,Hebrew
ויעש חירום את הכירות ואת היעים ואת המזרקות ויכל חירם לעשות את כל המלאכה אשר עשה למלך שלמה בית יהוה׃,Hebrew
עמדים שנים וגלת הכתרת אשר על ראש העמדים שתים והשבכות שתים לכסות את שתי גלת הכתרת אשר על ראש העמודים׃,Hebrew
ואת הרמנים ארבע מאות לשתי השבכות שני טורים רמנים לשבכה האחת לכסות את שתי גלת הכתרת אשר על פני העמודים׃,Hebrew
ואת המכנות עשר ואת הכירת עשרה על המכנות׃,Hebrew
ואת הים האחד ואת הבקר שנים עשר תחת הים׃,Hebrew
ואת הסירות ואת היעים ואת המזרקות ואת כל הכלים האהל אשר עשה חירם למלך שלמה בית יהוה נחשת ממרט׃,Hebrew
בככר הירדן יצקם המלך במעבה האדמה בין סכות ובין צרתן׃,Hebrew
וינח שלמה את כל הכלים מרב מאד מאד לא נחקר משקל הנחשת׃,Hebrew
ויעש שלמה את כל הכלים אשר בית יהוה את מזבח הזהב ואת השלחן אשר עליו לחם הפנים זהב׃,Hebrew
ואת המנרות חמש מימין וחמש משמאול לפני הדביר זהב סגור והפרח והנרת והמלקחים זהב׃,Hebrew
והספות והמזמרות והמזרקות והכפות והמחתות זהב סגור והפתות לדלתות הבית הפנימי לקדש הקדשים לדלתי הבית להיכל זהב׃,Hebrew
ותשלם כל המלאכה אשר עשה המלך שלמה בית יהוה ויבא שלמה את קדשי דוד אביו את הכסף ואת הזהב ואת הכלים נתן באצרות בית יהוה׃,Hebrew
אז יקהל שלמה את זקני ישראל את כל ראשי המטות נשיאי האבות לבני ישראל אל המלך שלמה ירושלם להעלות את ארון ברית יהוה מעיר דוד היא ציון׃,Hebrew
ויקהלו אל המלך שלמה כל איש ישראל בירח האתנים בחג הוא החדש השביעי׃,Hebrew
ויבאו כל זקני ישראל וישאו הכהנים את הארון׃,Hebrew
ויעלו את ארון יהוה ואת אהל מועד ואת כל כלי הקדש אשר באהל ויעלו אתם הכהנים והלוים׃,Hebrew
והמלך שלמה וכל עדת ישראל הנועדים עליו אתו לפני הארון מזבחים צאן ובקר אשר לא יספרו ולא ימנו מרב׃,Hebrew
ויבאו הכהנים את ארון ברית יהוה אל מקומו אל דביר הבית אל קדש הקדשים אל תחת כנפי הכרובים׃,Hebrew
כי הכרובים פרשים כנפים אל מקום הארון ויסכו הכרבים על הארון ועל בדיו מלמעלה׃,Hebrew
ויארכו הבדים ויראו ראשי הבדים מן הקדש על פני הדביר ולא יראו החוצה ויהיו שם עד היום הזה׃,Hebrew
אין בארון רק שני לחות האבנים אשר הנח שם משה בחרב אשר כרת יהוה עם בני ישראל בצאתם מארץ מצרים׃,Hebrew
ויהי בצאת הכהנים מן הקדש והענן מלא את בית יהוה׃,Hebrew
ולא יכלו הכהנים לעמד לשרת מפני הענן כי מלא כבוד יהוה את בית יהוה׃,Hebrew
אז אמר שלמה יהוה אמר לשכן בערפל׃,Hebrew
בנה בניתי בית זבל לך מכון לשבתך עולמים׃,Hebrew
ויסב המלך את פניו ויברך את כל קהל ישראל וכל קהל ישראל עמד׃,Hebrew
ויאמר ברוך יהוה אלהי ישראל אשר דבר בפיו את דוד אבי ובידו מלא לאמר׃,Hebrew
מן היום אשר הוצאתי את עמי את ישראל ממצרים לא בחרתי בעיר מכל שבטי ישראל לבנות בית להיות שמי שם ואבחר בדוד להיות על עמי ישראל׃,Hebrew
ויהי עם לבב דוד אבי לבנות בית לשם יהוה אלהי ישראל׃,Hebrew
ויאמר יהוה אל דוד אבי יען אשר היה עם לבבך לבנות בית לשמי הטיבת כי היה עם לבבך׃,Hebrew
רק אתה לא תבנה הבית כי אם בנך היצא מחלציך הוא יבנה הבית לשמי׃,Hebrew
ויקם יהוה את דברו אשר דבר ואקם תחת דוד אבי ואשב על כסא ישראל כאשר דבר יהוה ואבנה הבית לשם יהוה אלהי ישראל׃,Hebrew
ואשם שם מקום לארון אשר שם ברית יהוה אשר כרת עם אבתינו בהוציאו אתם מארץ מצרים׃,Hebrew
ויעמד שלמה לפני מזבח יהוה נגד כל קהל ישראל ויפרש כפיו השמים׃,Hebrew
ויאמר יהוה אלהי ישראל אין כמוך אלהים בשמים ממעל ועל הארץ מתחת שמר הברית והחסד לעבדיך ההלכים לפניך בכל לבם׃,Hebrew
אשר שמרת לעבדך דוד אבי את אשר דברת לו ותדבר בפיך ובידך מלאת כיום הזה׃,Hebrew
ועתה יהוה אלהי ישראל שמר לעבדך דוד אבי את אשר דברת לו לאמר לא יכרת לך איש מלפני ישב על כסא ישראל רק אם ישמרו בניך את דרכם ללכת לפני כאשר הלכת לפני׃,Hebrew
ועתה אלהי ישראל יאמן נא דבריך אשר דברת לעבדך דוד אבי׃,Hebrew
כי האמנם ישב אלהים על הארץ הנה השמים ושמי השמים לא יכלכלוך אף כי הבית הזה אשר בניתי׃,Hebrew
ופנית אל תפלת עבדך ואל תחנתו יהוה אלהי לשמע אל הרנה ואל התפלה אשר עבדך מתפלל לפניך היום׃,Hebrew
להיות עינך פתחות אל הבית הזה לילה ויום אל המקום אשר אמרת יהיה שמי שם לשמע אל התפלה אשר יתפלל עבדך אל המקום הזה׃,Hebrew
ושמעת אל תחנת עבדך ועמך ישראל אשר יתפללו אל המקום הזה ואתה תשמע אל מקום שבתך אל השמים ושמעת וסלחת׃,Hebrew
את אשר יחטא איש לרעהו ונשא בו אלה להאלתו ובא אלה לפני מזבחך בבית הזה׃,Hebrew
ואתה תשמע השמים ועשית ושפטת את עבדיך להרשיע רשע לתת דרכו בראשו ולהצדיק צדיק לתת לו כצדקתו׃,Hebrew
בהנגף עמך ישראל לפני אויב אשר יחטאו לך ושבו אליך והודו את שמך והתפללו והתחננו אליך בבית הזה׃,Hebrew
ואתה תשמע השמים וסלחת לחטאת עמך ישראל והשבתם אל האדמה אשר נתת לאבותם׃,Hebrew
בהעצר שמים ולא יהיה מטר כי יחטאו לך והתפללו אל המקום הזה והודו את שמך ומחטאתם ישובון כי תענם׃,Hebrew
ואתה תשמע השמים וסלחת לחטאת עבדיך ועמך ישראל כי תורם את הדרך הטובה אשר ילכו בה ונתתה מטר על ארצך אשר נתתה לעמך לנחלה׃,Hebrew
רעב כי יהיה בארץ דבר כי יהיה שדפון ירקון ארבה חסיל כי יהיה כי יצר לו איבו בארץ שעריו כל נגע כל מחלה׃,Hebrew
כל תפלה כל תחנה אשר תהיה לכל האדם לכל עמך ישראל אשר ידעון איש נגע לבבו ופרש כפיו אל הבית הזה׃,Hebrew
ואתה תשמע השמים מכון שבתך וסלחת ועשית ונתת לאיש ככל דרכיו אשר תדע את לבבו כי אתה ידעת לבדך את לבב כל בני האדם׃,Hebrew
למען יראוך כל הימים אשר הם חיים על פני האדמה אשר נתתה לאבתינו׃,Hebrew
וגם אל הנכרי אשר לא מעמך ישראל הוא ובא מארץ רחוקה למען שמך׃,Hebrew
כי ישמעון את שמך הגדול ואת ידך החזקה וזרעך הנטויה ובא והתפלל אל הבית הזה׃,Hebrew
אתה תשמע השמים מכון שבתך ועשית ככל אשר יקרא אליך הנכרי למען ידעון כל עמי הארץ את שמך ליראה אתך כעמך ישראל ולדעת כי שמך נקרא על הבית הזה אשר בניתי׃,Hebrew
כי יצא עמך למלחמה על איבו בדרך אשר תשלחם והתפללו אל יהוה דרך העיר אשר בחרת בה והבית אשר בנתי לשמך׃,Hebrew
ושמעת השמים את תפלתם ואת תחנתם ועשית משפטם׃,Hebrew
כי יחטאו לך כי אין אדם אשר לא יחטא ואנפת בם ונתתם לפני אויב ושבום שביהם אל ארץ האויב רחוקה או קרובה׃,Hebrew
והשיבו אל לבם בארץ אשר נשבו שם ושבו והתחננו אליך בארץ שביהם לאמר חטאנו והעוינו רשענו׃,Hebrew
ושבו אליך בכל לבבם ובכל נפשם בארץ איביהם אשר שבו אתם והתפללו אליך דרך ארצם אשר נתתה לאבותם העיר אשר בחרת והבית אשר בנית לשמך׃,Hebrew
ושמעת השמים מכון שבתך את תפלתם ואת תחנתם ועשית משפטם׃,Hebrew
וסלחת לעמך אשר חטאו לך ולכל פשעיהם אשר פשעו בך ונתתם לרחמים לפני שביהם ורחמום׃,Hebrew
כי עמך ונחלתך הם אשר הוצאת ממצרים מתוך כור הברזל׃,Hebrew
להיות עיניך פתחות אל תחנת עבדך ואל תחנת עמך ישראל לשמע אליהם בכל קראם אליך׃,Hebrew
כי אתה הבדלתם לך לנחלה מכל עמי הארץ כאשר דברת ביד משה עבדך בהוציאך את אבתינו ממצרים אדני יהוה׃,Hebrew
ויהי ככלות שלמה להתפלל אל יהוה את כל התפלה והתחנה הזאת קם מלפני מזבח יהוה מכרע על ברכיו וכפיו פרשות השמים׃,Hebrew
ויעמד ויברך את כל קהל ישראל קול גדול לאמר׃,Hebrew
ברוך יהוה אשר נתן מנוחה לעמו ישראל ככל אשר דבר לא נפל דבר אחד מכל דברו הטוב אשר דבר ביד משה עבדו׃,Hebrew
יהי יהוה אלהינו עמנו כאשר היה עם אבתינו אל יעזבנו ואל יטשנו׃,Hebrew
להטות לבבנו אליו ללכת בכל דרכיו ולשמר מצותיו וחקיו ומשפטיו אשר צוה את אבתינו׃,Hebrew
ויהיו דברי אלה אשר התחננתי לפני יהוה קרבים אל יהוה אלהינו יומם ולילה לעשות משפט עבדו ומשפט עמו ישראל דבר יום ביומו׃,Hebrew
למען דעת כל עמי הארץ כי יהוה הוא האלהים אין עוד׃,Hebrew
והיה לבבכם שלם עם יהוה אלהינו ללכת בחקיו ולשמר מצותיו כיום הזה׃,Hebrew
והמלך וכל ישראל עמו זבחים זבח לפני יהוה׃,Hebrew
ויזבח שלמה את זבח השלמים אשר זבח ליהוה בקר עשרים ושנים אלף וצאן מאה ועשרים אלף ויחנכו את בית יהוה המלך וכל בני ישראל׃,Hebrew
ביום ההוא קדש המלך את תוך החצר אשר לפני בית יהוה כי עשה שם את העלה ואת המנחה ואת חלבי השלמים כי מזבח הנחשת אשר לפני יהוה קטן מהכיל את העלה ואת המנחה ואת חלבי השלמים׃,Hebrew
ויעש שלמה בעת ההיא את החג וכל ישראל עמו קהל גדול מלבוא חמת עד נחל מצרים לפני יהוה אלהינו שבעת ימים ושבעת ימים ארבעה עשר יום׃,Hebrew
ביום השמיני שלח את העם ויברכו את המלך וילכו לאהליהם שמחים וטובי לב על כל הטובה אשר עשה יהוה לדוד עבדו ולישראל עמו׃,Hebrew
ויהי ככלות שלמה לבנות את בית יהוה ואת בית המלך ואת כל חשק שלמה אשר חפץ לעשות׃,Hebrew
וירא יהוה אל שלמה שנית כאשר נראה אליו בגבעון׃,Hebrew
ויאמר יהוה אליו שמעתי את תפלתך ואת תחנתך אשר התחננתה לפני הקדשתי את הבית הזה אשר בנתה לשום שמי שם עד עולם והיו עיני ולבי שם כל הימים׃,Hebrew
ואתה אם תלך לפני כאשר הלך דוד אביך בתם לבב ובישר לעשות ככל אשר צויתיך חקי ומשפטי תשמר׃,Hebrew
והקמתי את כסא ממלכתך על ישראל לעלם כאשר דברתי על דוד אביך לאמר לא יכרת לך איש מעל כסא ישראל׃,Hebrew
אם שוב תשבון אתם ובניכם מאחרי ולא תשמרו מצותי חקתי אשר נתתי לפניכם והלכתם ועבדתם אלהים אחרים והשתחויתם להם׃,Hebrew
והכרתי את ישראל מעל פני האדמה אשר נתתי להם ואת הבית אשר הקדשתי לשמי אשלח מעל פני והיה ישראל למשל ולשנינה בכל העמים׃,Hebrew
והבית הזה יהיה עליון כל עבר עליו ישם ושרק ואמרו על מה עשה יהוה ככה לארץ הזאת ולבית הזה׃,Hebrew
ואמרו על אשר עזבו את יהוה אלהיהם אשר הוציא את אבתם מארץ מצרים ויחזקו באלהים אחרים וישתחו להם ויעבדם על כן הביא יהוה עליהם את כל הרעה הזאת׃,Hebrew
ויהי מקצה עשרים שנה אשר בנה שלמה את שני הבתים את בית יהוה ואת בית המלך׃,Hebrew
חירם מלך צר נשא את שלמה בעצי ארזים ובעצי ברושים ובזהב לכל חפצו אז יתן המלך שלמה לחירם עשרים עיר בארץ הגליל׃,Hebrew
ויצא חירם מצר לראות את הערים אשר נתן לו שלמה ולא ישרו בעיניו׃,Hebrew
ויאמר מה הערים האלה אשר נתתה לי אחי ויקרא להם ארץ כבול עד היום הזה׃,Hebrew
וישלח חירם למלך מאה ועשרים ככר זהב׃,Hebrew
וזה דבר המס אשר העלה המלך שלמה לבנות את בית יהוה ואת ביתו ואת המלוא ואת חומת ירושלם ואת חצר ואת מגדו ואת גזר׃,Hebrew
פרעה מלך מצרים עלה וילכד את גזר וישרפה באש ואת הכנעני הישב בעיר הרג ויתנה שלחים לבתו אשת שלמה׃,Hebrew
ויבן שלמה את גזר ואת בית חרן תחתון׃,Hebrew
ואת בעלת ואת תמר במדבר בארץ׃,Hebrew
ואת כל ערי המסכנות אשר היו לשלמה ואת ערי הרכב ואת ערי הפרשים ואת חשק שלמה אשר חשק לבנות בירושלם ובלבנון ובכל ארץ ממשלתו׃,Hebrew
כל העם הנותר מן האמרי החתי הפרזי החוי והיבוסי אשר לא מבני ישראל המה׃,Hebrew
בניהם אשר נתרו אחריהם בארץ אשר לא יכלו בני ישראל להחרימם ויעלם שלמה למס עבד עד היום הזה׃,Hebrew
ומבני ישראל לא נתן שלמה עבד כי הם אנשי המלחמה ועבדיו ושריו ושלשיו ושרי רכבו ופרשיו׃,Hebrew
אלה שרי הנצבים אשר על המלאכה לשלמה חמשים וחמש מאות הרדים בעם העשים במלאכה׃,Hebrew
אך בת פרעה עלתה מעיר דוד אל ביתה אשר בנה לה אז בנה את המלוא׃,Hebrew
והעלה שלמה שלש פעמים בשנה עלות ושלמים על המזבח אשר בנה ליהוה והקטיר אתו אשר לפני יהוה ושלם את הבית׃,Hebrew
ואני עשה המלך שלמה בעציון גבר אשר את אלות על שפת ים סוף בארץ אדום׃,Hebrew
וישלח חירם באני את עבדיו אנשי אניות ידעי הים עם עבדי שלמה׃,Hebrew
ויבאו אופירה ויקחו משם זהב ארבע מאות ועשרים ככר ויבאו אל המלך שלמה׃,Hebrew
ומלכת שבא שמעת את שמע שלמה לשם יהוה ותבא לנסתו בחידות׃,Hebrew
ותבא ירושלמה בחיל כבד מאד גמלים נשאים בשמים וזהב רב מאד ואבן יקרה ותבא אל שלמה ותדבר אליו את כל אשר היה עם לבבה׃,Hebrew
ויגד לה שלמה את כל דבריה לא היה דבר נעלם מן המלך אשר לא הגיד לה׃,Hebrew
ותרא מלכת שבא את כל חכמת שלמה והבית אשר בנה׃,Hebrew
ומאכל שלחנו ומושב עבדיו ומעמד משרתו ומלבשיהם ומשקיו ועלתו אשר יעלה בית יהוה ולא היה בה עוד רוח׃,Hebrew
ותאמר אל המלך אמת היה הדבר אשר שמעתי בארצי על דבריך ועל חכמתך׃,Hebrew
ולא האמנתי לדברים עד אשר באתי ותראינה עיני והנה לא הגד לי החצי הוספת חכמה וטוב אל השמועה אשר שמעתי׃,Hebrew
אשרי אנשיך אשרי עבדיך אלה העמדים לפניך תמיד השמעים את חכמתך׃,Hebrew
יהי יהוה אלהיך ברוך אשר חפץ בך לתתך על כסא ישראל באהבת יהוה את ישראל לעלם וישימך למלך לעשות משפט וצדקה׃,Hebrew
ותתן למלך מאה ועשרים ככר זהב ובשמים הרבה מאד ואבן יקרה לא בא כבשם ההוא עוד לרב אשר נתנה מלכת שבא למלך שלמה׃,Hebrew
וגם אני חירם אשר נשא זהב מאופיר הביא מאפיר עצי אלמגים הרבה מאד ואבן יקרה׃,Hebrew
ויעש המלך את עצי האלמגים מסעד לבית יהוה ולבית המלך וכנרות ונבלים לשרים לא בא כן עצי אלמגים ולא נראה עד היום הזה׃,Hebrew
והמלך שלמה נתן למלכת שבא את כל חפצה אשר שאלה מלבד אשר נתן לה כיד המלך שלמה ותפן ותלך לארצה היא ועבדיה׃,Hebrew
ויהי משקל הזהב אשר בא לשלמה בשנה אחת שש מאות ששים ושש ככר זהב׃,Hebrew
לבד מאנשי התרים ומסחר הרכלים וכל מלכי הערב ופחות הארץ׃,Hebrew
ויעש המלך שלמה מאתים צנה זהב שחוט שש מאות זהב יעלה על הצנה האחת׃,Hebrew
ושלש מאות מגנים זהב שחוט שלשת מנים זהב יעלה על המגן האחת ויתנם המלך בית יער הלבנון׃,Hebrew
ויעש המלך כסא שן גדול ויצפהו זהב מופז׃,Hebrew
שש מעלות לכסה וראש עגל לכסה מאחריו וידת מזה ומזה אל מקום השבת ושנים אריות עמדים אצל הידות׃,Hebrew
ושנים עשר אריים עמדים שם על שש המעלות מזה ומזה לא נעשה כן לכל ממלכות׃,Hebrew
וכל כלי משקה המלך שלמה זהב וכל כלי בית יער הלבנון זהב סגור אין כסף לא נחשב בימי שלמה למאומה׃,Hebrew
כי אני תרשיש למלך בים עם אני חירם אחת לשלש שנים תבוא אני תרשיש נשאת זהב וכסף שנהבים וקפים ותכיים׃,Hebrew
ויגדל המלך שלמה מכל מלכי הארץ לעשר ולחכמה׃,Hebrew
וכל הארץ מבקשים את פני שלמה לשמע את חכמתו אשר נתן אלהים בלבו׃,Hebrew
והמה מבאים איש מנחתו כלי כסף וכלי זהב ושלמות ונשק ובשמים סוסים ופרדים דבר שנה בשנה׃,Hebrew
ויאסף שלמה רכב ופרשים ויהי לו אלף וארבע מאות רכב ושנים עשר אלף פרשים וינחם בערי הרכב ועם המלך בירושלם׃,Hebrew
ויתן המלך את הכסף בירושלם כאבנים ואת הארזים נתן כשקמים אשר בשפלה לרב׃,Hebrew
ומוצא הסוסים אשר לשלמה ממצרים ומקוה סחרי המלך יקחו מקוה במחיר׃,Hebrew
ותעלה ותצא מרכבה ממצרים בשש מאות כסף וסוס בחמשים ומאה וכן לכל מלכי החתים ולמלכי ארם בידם יצאו׃,Hebrew
והמלך שלמה אהב נשים נכריות רבות ואת בת פרעה מואביות עמניות אדמית צדנית חתית׃,Hebrew
מן הגוים אשר אמר יהוה אל בני ישראל לא תבאו בהם והם לא יבאו בכם אכן יטו את לבבכם אחרי אלהיהם בהם דבק שלמה לאהבה׃,Hebrew
ויהי לו נשים שרות שבע מאות ופלגשים שלש מאות ויטו נשיו את לבו׃,Hebrew
ויהי לעת זקנת שלמה נשיו הטו את לבבו אחרי אלהים אחרים ולא היה לבבו שלם עם יהוה אלהיו כלבב דויד אביו׃,Hebrew
וילך שלמה אחרי עשתרת אלהי צדנים ואחרי מלכם שקץ עמנים׃,Hebrew
ויעש שלמה הרע בעיני יהוה ולא מלא אחרי יהוה כדוד אביו׃,Hebrew
אז יבנה שלמה במה לכמוש שקץ מואב בהר אשר על פני ירושלם ולמלך שקץ בני עמון׃,Hebrew
וכן עשה לכל נשיו הנכריות מקטירות ומזבחות לאלהיהן׃,Hebrew
ויתאנף יהוה בשלמה כי נטה לבבו מעם יהוה אלהי ישראל הנראה אליו פעמים׃,Hebrew
וצוה אליו על הדבר הזה לבלתי לכת אחרי אלהים אחרים ולא שמר את אשר צוה יהוה׃,Hebrew
ויאמר יהוה לשלמה יען אשר היתה זאת עמך ולא שמרת בריתי וחקתי אשר צויתי עליך קרע אקרע את הממלכה מעליך ונתתיה לעבדך׃,Hebrew
אך בימיך לא אעשנה למען דוד אביך מיד בנך אקרענה׃,Hebrew
רק את כל הממלכה לא אקרע שבט אחד אתן לבנך למען דוד עבדי ולמען ירושלם אשר בחרתי׃,Hebrew
ויקם יהוה שטן לשלמה את הדד האדמי מזרע המלך הוא באדום׃,Hebrew
ויהי בהיות דוד את אדום בעלות יואב שר הצבא לקבר את החללים ויך כל זכר באדום׃,Hebrew
כי ששת חדשים ישב שם יואב וכל ישראל עד הכרית כל זכר באדום׃,Hebrew
ויברח אדד הוא ואנשים אדמיים מעבדי אביו אתו לבוא מצרים והדד נער קטן׃,Hebrew
ויקמו ממדין ויבאו פארן ויקחו אנשים עמם מפארן ויבאו מצרים אל פרעה מלך מצרים ויתן לו בית ולחם אמר לו וארץ נתן לו׃,Hebrew
וימצא הדד חן בעיני פרעה מאד ויתן לו אשה את אחות אשתו אחות תחפניס הגבירה׃,Hebrew
ותלד לו אחות תחפניס את גנבת בנו ותגמלהו תחפנס בתוך בית פרעה ויהי גנבת בית פרעה בתוך בני פרעה׃,Hebrew
והדד שמע במצרים כי שכב דוד עם אבתיו וכי מת יואב שר הצבא ויאמר הדד אל פרעה שלחני ואלך אל ארצי׃,Hebrew
ויאמר לו פרעה כי מה אתה חסר עמי והנך מבקש ללכת אל ארצך ויאמר לא כי שלח תשלחני׃,Hebrew
ויקם אלהים לו שטן את רזון בן אלידע אשר ברח מאת הדדעזר מלך צובה אדניו׃,Hebrew
ויקבץ עליו אנשים ויהי שר גדוד בהרג דוד אתם וילכו דמשק וישבו בה וימלכו בדמשק׃,Hebrew
ויהי שטן לישראל כל ימי שלמה ואת הרעה אשר הדד ויקץ בישראל וימלך על ארם׃,Hebrew
וירבעם בן נבט אפרתי מן הצרדה ושם אמו צרועה אשה אלמנה עבד לשלמה וירם יד במלך׃,Hebrew
וזה הדבר אשר הרים יד במלך שלמה בנה את המלוא סגר את פרץ עיר דוד אביו׃,Hebrew
והאיש ירבעם גבור חיל וירא שלמה את הנער כי עשה מלאכה הוא ויפקד אתו לכל סבל בית יוסף׃,Hebrew
ויהי בעת ההיא וירבעם יצא מירושלם וימצא אתו אחיה השילני הנביא בדרך והוא מתכסה בשלמה חדשה ושניהם לבדם בשדה׃,Hebrew
ויתפש אחיה בשלמה החדשה אשר עליו ויקרעה שנים עשר קרעים׃,Hebrew
ויאמר לירבעם קח לך עשרה קרעים כי כה אמר יהוה אלהי ישראל הנני קרע את הממלכה מיד שלמה ונתתי לך את עשרה השבטים׃,Hebrew
והשבט האחד יהיה לו למען עבדי דוד ולמען ירושלם העיר אשר בחרתי בה מכל שבטי ישראל׃,Hebrew
יען אשר עזבוני וישתחוו לעשתרת אלהי צדנין לכמוש אלהי מואב ולמלכם אלהי בני עמון ולא הלכו בדרכי לעשות הישר בעיני וחקתי ומשפטי כדוד אביו׃,Hebrew
ולא אקח את כל הממלכה מידו כי נשיא אשתנו כל ימי חייו למען דוד עבדי אשר בחרתי אתו אשר שמר מצותי וחקתי׃,Hebrew
ולקחתי המלוכה מיד בנו ונתתיה לך את עשרת השבטים׃,Hebrew
ולבנו אתן שבט אחד למען היות ניר לדויד עבדי כל הימים לפני בירושלם העיר אשר בחרתי לי לשום שמי שם׃,Hebrew
ואתך אקח ומלכת בכל אשר תאוה נפשך והיית מלך על ישראל׃,Hebrew
והיה אם תשמע את כל אשר אצוך והלכת בדרכי ועשית הישר בעיני לשמור חקותי ומצותי כאשר עשה דוד עבדי והייתי עמך ובניתי לך בית נאמן כאשר בניתי לדוד ונתתי לך את ישראל׃,Hebrew
ואענה את זרע דוד למען זאת אך לא כל הימים׃,Hebrew
ויבקש שלמה להמית את ירבעם ויקם ירבעם ויברח מצרים אל שישק מלך מצרים ויהי במצרים עד מות שלמה׃,Hebrew
ויתר דברי שלמה וכל אשר עשה וחכמתו הלוא הם כתבים על ספר דברי שלמה׃,Hebrew
והימים אשר מלך שלמה בירושלם על כל ישראל ארבעים שנה׃,Hebrew
וישכב שלמה עם אבתיו ויקבר בעיר דוד אביו וימלך רחבעם בנו תחתיו׃,Hebrew
וילך רחבעם שכם כי שכם בא כל ישראל להמליך אתו׃,Hebrew
ויהי כשמע ירבעם בן נבט והוא עודנו במצרים אשר ברח מפני המלך שלמה וישב ירבעם במצרים׃,Hebrew
וישלחו ויקראו לו ויבאו ירבעם וכל קהל ישראל וידברו אל רחבעם לאמר׃,Hebrew
אביך הקשה את עלנו ואתה עתה הקל מעבדת אביך הקשה ומעלו הכבד אשר נתן עלינו ונעבדך׃,Hebrew
ויאמר אליהם לכו עד שלשה ימים ושובו אלי וילכו העם׃,Hebrew
ויועץ המלך רחבעם את הזקנים אשר היו עמדים את פני שלמה אביו בהיתו חי לאמר איך אתם נועצים להשיב את העם הזה דבר׃,Hebrew
וידבר אליו לאמר אם היום תהיה עבד לעם הזה ועבדתם ועניתם ודברת אליהם דברים טובים והיו לך עבדים כל הימים׃,Hebrew
ויעזב את עצת הזקנים אשר יעצהו ויועץ את הילדים אשר גדלו אתו אשר העמדים לפניו׃,Hebrew
ויאמר אליהם מה אתם נועצים ונשיב דבר את העם הזה אשר דברו אלי לאמר הקל מן העל אשר נתן אביך עלינו׃,Hebrew
וידברו אליו הילדים אשר גדלו אתו לאמר כה תאמר לעם הזה אשר דברו אליך לאמר אביך הכביד את עלנו ואתה הקל מעלינו כה תדבר אליהם קטני עבה ממתני אבי׃,Hebrew
ועתה אבי העמיס עליכם על כבד ואני אוסיף על עלכם אבי יסר אתכם בשוטים ואני איסר אתכם בעקרבים׃,Hebrew
ויבו ירבעם וכל העם אל רחבעם ביום השלישי כאשר דבר המלך לאמר שובו אלי ביום השלישי׃,Hebrew
ויען המלך את העם קשה ויעזב את עצת הזקנים אשר יעצהו׃,Hebrew
וידבר אליהם כעצת הילדים לאמר אבי הכביד את עלכם ואני אסיף על עלכם אבי יסר אתכם בשוטים ואני איסר אתכם בעקרבים׃,Hebrew
ולא שמע המלך אל העם כי היתה סבה מעם יהוה למען הקים את דברו אשר דבר יהוה ביד אחיה השילני אל ירבעם בן נבט׃,Hebrew
וירא כל ישראל כי לא שמע המלך אליהם וישבו העם את המלך דבר לאמר מה לנו חלק בדוד ולא נחלה בבן ישי לאהליך ישראל עתה ראה ביתך דוד וילך ישראל לאהליו׃,Hebrew
ובני ישראל הישבים בערי יהודה וימלך עליהם רחבעם׃,Hebrew
וישלח המלך רחבעם את אדרם אשר על המס וירגמו כל ישראל בו אבן וימת והמלך רחבעם התאמץ לעלות במרכבה לנוס ירושלם׃,Hebrew
ויפשעו ישראל בבית דוד עד היום הזה׃,Hebrew
ויהי כשמע כל ישראל כי שב ירבעם וישלחו ויקראו אתו אל העדה וימליכו אתו על כל ישראל לא היה אחרי בית דוד זולתי שבט יהודה לבדו׃,Hebrew
ויבאו רחבעם ירושלם ויקהל את כל בית יהודה ואת שבט בנימן מאה ושמנים אלף בחור עשה מלחמה להלחם עם בית ישראל להשיב את המלוכה לרחבעם בן שלמה׃,Hebrew
ויהי דבר האלהים אל שמעיה איש האלהים לאמר׃,Hebrew
אמר אל רחבעם בן שלמה מלך יהודה ואל כל בית יהודה ובנימין ויתר העם לאמר׃,Hebrew
כה אמר יהוה לא תעלו ולא תלחמון עם אחיכם בני ישראל שובו איש לביתו כי מאתי נהיה הדבר הזה וישמעו את דבר יהוה וישבו ללכת כדבר יהוה׃,Hebrew
ויבן ירבעם את שכם בהר אפרים וישב בה ויצא משם ויבן את פנואל׃,Hebrew
ויאמר ירבעם בלבו עתה תשוב הממלכה לבית דוד׃,Hebrew
אם יעלה העם הזה לעשות זבחים בבית יהוה בירושלם ושב לב העם הזה אל אדניהם אל רחבעם מלך יהודה והרגני ושבו אל רחבעם מלך יהודה׃,Hebrew
ויועץ המלך ויעש שני עגלי זהב ויאמר אלהם רב לכם מעלות ירושלם הנה אלהיך ישראל אשר העלוך מארץ מצרים׃,Hebrew
וישם את האחד בבית אל ואת האחד נתן בדן׃,Hebrew
ויהי הדבר הזה לחטאת וילכו העם לפני האחד עד דן׃,Hebrew
ויעש את בית במות ויעש כהנים מקצות העם אשר לא היו מבני לוי׃,Hebrew
ויעש ירבעם חג בחדש השמיני בחמשה עשר יום לחדש כחג אשר ביהודה ויעל על המזבח כן עשה בבית אל לזבח לעגלים אשר עשה והעמיד בבית אל את כהני הבמות אשר עשה׃,Hebrew
ויעל על המזבח אשר עשה בבית אל בחמשה עשר יום בחדש השמיני בחדש אשר בדא מלבד ויעש חג לבני ישראל ויעל על המזבח להקטיר׃,Hebrew
והנה איש אלהים בא מיהודה בדבר יהוה אל בית אל וירבעם עמד על המזבח להקטיר׃,Hebrew
ויקרא על המזבח בדבר יהוה ויאמר מזבח מזבח כה אמר יהוה הנה בן נולד לבית דוד יאשיהו שמו וזבח עליך את כהני הבמות המקטרים עליך ועצמות אדם ישרפו עליך׃,Hebrew
ונתן ביום ההוא מופת לאמר זה המופת אשר דבר יהוה הנה המזבח נקרע ונשפך הדשן אשר עליו׃,Hebrew
ויהי כשמע המלך את דבר איש האלהים אשר קרא על המזבח בבית אל וישלח ירבעם את ידו מעל המזבח לאמר תפשהו ותיבש ידו אשר שלח עליו ולא יכל להשיבה אליו׃,Hebrew
והמזבח נקרע וישפך הדשן מן המזבח כמופת אשר נתן איש האלהים בדבר יהוה׃,Hebrew
ויען המלך ויאמר אל איש האלהים חל נא את פני יהוה אלהיך והתפלל בעדי ותשב ידי אלי ויחל איש האלהים את פני יהוה ותשב יד המלך אליו ותהי כבראשנה׃,Hebrew
וידבר המלך אל איש האלהים באה אתי הביתה וסעדה ואתנה לך מתת׃,Hebrew
ויאמר איש האלהים אל המלך אם תתן לי את חצי ביתך לא אבא עמך ולא אכל לחם ולא אשתה מים במקום הזה׃,Hebrew
כי כן צוה אתי בדבר יהוה לאמר לא תאכל לחם ולא תשתה מים ולא תשוב בדרך אשר הלכת׃,Hebrew
וילך בדרך אחר ולא שב בדרך אשר בא בה אל בית אל׃,Hebrew
ונביא אחד זקן ישב בבית אל ויבוא בנו ויספר לו את כל המעשה אשר עשה איש האלהים היום בבית אל את הדברים אשר דבר אל המלך ויספרום לאביהם׃,Hebrew
וידבר אלהם אביהם אי זה הדרך הלך ויראו בניו את הדרך אשר הלך איש האלהים אשר בא מיהודה׃,Hebrew
ויאמר אל בניו חבשו לי החמור ויחבשו לו החמור וירכב עליו׃,Hebrew
וילך אחרי איש האלהים וימצאהו ישב תחת האלה ויאמר אליו האתה איש האלהים אשר באת מיהודה ויאמר אני׃,Hebrew
ויאמר אליו לך אתי הביתה ואכל לחם׃,Hebrew
ויאמר לא אוכל לשוב אתך ולבוא אתך ולא אכל לחם ולא אשתה אתך מים במקום הזה׃,Hebrew
כי דבר אלי בדבר יהוה לא תאכל לחם ולא תשתה שם מים לא תשוב ללכת בדרך אשר הלכת בה׃,Hebrew
ויאמר לו גם אני נביא כמוך ומלאך דבר אלי בדבר יהוה לאמר השבהו אתך אל ביתך ויאכל לחם וישת מים כחש לו׃,Hebrew
וישב אתו ויאכל לחם בביתו וישת מים׃,Hebrew
ויהי הם ישבים אל השלחן ויהי דבר יהוה אל הנביא אשר השיבו׃,Hebrew
ויקרא אל איש האלהים אשר בא מיהודה לאמר כה אמר יהוה יען כי מרית פי יהוה ולא שמרת את המצוה אשר צוך יהוה אלהיך׃,Hebrew
ותשב ותאכל לחם ותשת מים במקום אשר דבר אליך אל תאכל לחם ואל תשת מים לא תבוא נבלתך אל קבר אבתיך׃,Hebrew
ויהי אחרי אכלו לחם ואחרי שתותו ויחבש לו החמור לנביא אשר השיבו׃,Hebrew
וילך וימצאהו אריה בדרך וימיתהו ותהי נבלתו משלכת בדרך והחמור עמד אצלה והאריה עמד אצל הנבלה׃,Hebrew
והנה אנשים עברים ויראו את הנבלה משלכת בדרך ואת האריה עמד אצל הנבלה ויבאו וידברו בעיר אשר הנביא הזקן ישב בה׃,Hebrew
וישמע הנביא אשר השיבו מן הדרך ויאמר איש האלהים הוא אשר מרה את פי יהוה ויתנהו יהוה לאריה וישברהו וימתהו כדבר יהוה אשר דבר לו׃,Hebrew
וידבר אל בניו לאמר חבשו לי את החמור ויחבשו׃,Hebrew
וילך וימצא את נבלתו משלכת בדרך וחמור והאריה עמדים אצל הנבלה לא אכל האריה את הנבלה ולא שבר את החמור׃,Hebrew
וישא הנביא את נבלת איש האלהים וינחהו אל החמור וישיבהו ויבא אל עיר הנביא הזקן לספד ולקברו׃,Hebrew
וינח את נבלתו בקברו ויספדו עליו הוי אחי׃,Hebrew
ויהי אחרי קברו אתו ויאמר אל בניו לאמר במותי וקברתם אתי בקבר אשר איש האלהים קבור בו אצל עצמתיו הניחו את עצמתי׃,Hebrew
כי היה יהיה הדבר אשר קרא בדבר יהוה על המזבח אשר בבית אל ועל כל בתי הבמות אשר בערי שמרון׃,Hebrew
אחר הדבר הזה לא שב ירבעם מדרכו הרעה וישב ויעש מקצות העם כהני במות החפץ ימלא את ידו ויהי כהני במות׃,Hebrew
ויהי בדבר הזה לחטאת בית ירבעם ולהכחיד ולהשמיד מעל פני האדמה׃,Hebrew
בעת ההיא חלה אביה בן ירבעם׃,Hebrew
ויאמר ירבעם לאשתו קומי נא והשתנית ולא ידעו כי אתי אשת ירבעם והלכת שלה הנה שם אחיה הנביא הוא דבר עלי למלך על העם הזה׃,Hebrew
ולקחת בידך עשרה לחם ונקדים ובקבק דבש ובאת אליו הוא יגיד לך מה יהיה לנער׃,Hebrew
ותעש כן אשת ירבעם ותקם ותלך שלה ותבא בית אחיה ואחיהו לא יכל לראות כי קמו עיניו משיבו׃,Hebrew
ויהוה אמר אל אחיהו הנה אשת ירבעם באה לדרש דבר מעמך אל בנה כי חלה הוא כזה וכזה תדבר אליה ויהי כבאה והיא מתנכרה׃,Hebrew
ויהי כשמע אחיהו את קול רגליה באה בפתח ויאמר באי אשת ירבעם למה זה את מתנכרה ואנכי שלוח אליך קשה׃,Hebrew
לכי אמרי לירבעם כה אמר יהוה אלהי ישראל יען אשר הרימתיך מתוך העם ואתנך נגיד על עמי ישראל׃,Hebrew
ואקרע את הממלכה מבית דוד ואתנה לך ולא היית כעבדי דוד אשר שמר מצותי ואשר הלך אחרי בכל לבבו לעשות רק הישר בעיני׃,Hebrew
ותרע לעשות מכל אשר היו לפניך ותלך ותעשה לך אלהים אחרים ומסכות להכעיסני ואתי השלכת אחרי גוך׃,Hebrew
לכן הנני מביא רעה אל בית ירבעם והכרתי לירבעם משתין בקיר עצור ועזוב בישראל ובערתי אחרי בית ירבעם כאשר יבער הגלל עד תמו׃,Hebrew
המת לירבעם בעיר יאכלו הכלבים והמת בשדה יאכלו עוף השמים כי יהוה דבר׃,Hebrew
ואת קומי לכי לביתך בבאה רגליך העירה ומת הילד׃,Hebrew
וספדו לו כל ישראל וקברו אתו כי זה לבדו יבא לירבעם אל קבר יען נמצא בו דבר טוב אל יהוה אלהי ישראל בבית ירבעם׃,Hebrew
והקים יהוה לו מלך על ישראל אשר יכרית את בית ירבעם זה היום ומה גם עתה׃,Hebrew
והכה יהוה את ישראל כאשר ינוד הקנה במים ונתש את ישראל מעל האדמה הטובה הזאת אשר נתן לאבותיהם וזרם מעבר לנהר יען אשר עשו את אשריהם מכעיסים את יהוה׃,Hebrew
ויתן את ישראל בגלל חטאות ירבעם אשר חטא ואשר החטיא את ישראל׃,Hebrew
ותקם אשת ירבעם ותלך ותבא תרצתה היא באה בסף הבית והנער מת׃,Hebrew
ויקברו אתו ויספדו לו כל ישראל כדבר יהוה אשר דבר ביד עבדו אחיהו הנביא׃,Hebrew
ויתר דברי ירבעם אשר נלחם ואשר מלך הנם כתובים על ספר דברי הימים למלכי ישראל׃,Hebrew
והימים אשר מלך ירבעם עשרים ושתים שנה וישכב עם אבתיו וימלך נדב בנו תחתיו׃,Hebrew
ורחבעם בן שלמה מלך ביהודה בן ארבעים ואחת שנה רחבעם במלכו ושבע עשרה שנה מלך בירושלם העיר אשר בחר יהוה לשום את שמו שם מכל שבטי ישראל ושם אמו נעמה העמנית׃,Hebrew
ויעש יהודה הרע בעיני יהוה ויקנאו אתו מכל אשר עשו אבתם בחטאתם אשר חטאו׃,Hebrew
ויבנו גם המה להם במות ומצבות ואשרים על כל גבעה גבהה ותחת כל עץ רענן׃,Hebrew
וגם קדש היה בארץ עשו ככל התועבת הגוים אשר הוריש יהוה מפני בני ישראל׃,Hebrew
ויהי בשנה החמישית למלך רחבעם עלה שושק מלך מצרים על ירושלם׃,Hebrew
ויקח את אצרות בית יהוה ואת אוצרות בית המלך ואת הכל לקח ויקח את כל מגני הזהב אשר עשה שלמה׃,Hebrew
ויעש המלך רחבעם תחתם מגני נחשת והפקיד על יד שרי הרצים השמרים פתח בית המלך׃,Hebrew
ויהי מדי בא המלך בית יהוה ישאום הרצים והשיבום אל תא הרצים׃,Hebrew
ויתר דברי רחבעם וכל אשר עשה הלא המה כתובים על ספר דברי הימים למלכי יהודה׃,Hebrew
ומלחמה היתה בין רחבעם ובין ירבעם כל הימים׃,Hebrew
וישכב רחבעם עם אבתיו ויקבר עם אבתיו בעיר דוד ושם אמו נעמה העמנית וימלך אבים בנו תחתיו׃,Hebrew
ובשנת שמנה עשרה למלך ירבעם בן נבט מלך אבים על יהודה׃,Hebrew
שלש שנים מלך בירושלם ושם אמו מעכה בת אבישלום׃,Hebrew
וילך בכל חטאות אביו אשר עשה לפניו ולא היה לבבו שלם עם יהוה אלהיו כלבב דוד אביו׃,Hebrew
כי למען דוד נתן יהוה אלהיו לו ניר בירושלם להקים את בנו אחריו ולהעמיד את ירושלם׃,Hebrew
אשר עשה דוד את הישר בעיני יהוה ולא סר מכל אשר צוהו כל ימי חייו רק בדבר אוריה החתי׃,Hebrew
ומלחמה היתה בין רחבעם ובין ירבעם כל ימי חייו׃,Hebrew
ויתר דברי אבים וכל אשר עשה הלוא הם כתובים על ספר דברי הימים למלכי יהודה ומלחמה היתה בין אבים ובין ירבעם׃,Hebrew
וישכב אבים עם אבתיו ויקברו אתו בעיר דוד וימלך אסא בנו תחתיו׃,Hebrew
ובשנת עשרים לירבעם מלך ישראל מלך אסא מלך יהודה׃,Hebrew
וארבעים ואחת שנה מלך בירושלם ושם אמו מעכה בת אבישלום׃,Hebrew
ויעש אסא הישר בעיני יהוה כדוד אביו׃,Hebrew
ויעבר הקדשים מן הארץ ויסר את כל הגללים אשר עשו אבתיו׃,Hebrew
וגם את מעכה אמו ויסרה מגבירה אשר עשתה מפלצת לאשרה ויכרת אסא את מפלצתה וישרף בנחל קדרון׃,Hebrew
והבמות לא סרו רק לבב אסא היה שלם עם יהוה כל ימיו׃,Hebrew
ויבא את קדשי אביו וקדשו בית יהוה כסף וזהב וכלים׃,Hebrew
ומלחמה היתה בין אסא ובין בעשא מלך ישראל כל ימיהם׃,Hebrew
ויעל בעשא מלך ישראל על יהודה ויבן את הרמה לבלתי תת יצא ובא לאסא מלך יהודה׃,Hebrew
ויקח אסא את כל הכסף והזהב הנותרים באוצרות בית יהוה ואת אוצרות בית מלך ויתנם ביד עבדיו וישלחם המלך אסא אל בן הדד בן טברמן בן חזיון מלך ארם הישב בדמשק לאמר׃,Hebrew
ברית ביני ובינך בין אבי ובין אביך הנה שלחתי לך שחד כסף וזהב לך הפרה את בריתך את בעשא מלך ישראל ויעלה מעלי׃,Hebrew
וישמע בן הדד אל המלך אסא וישלח את שרי החילים אשר לו על ערי ישראל ויך את עיון ואת דן ואת אבל בית מעכה ואת כל כנרות על כל ארץ נפתלי׃,Hebrew
ויהי כשמע בעשא ויחדל מבנות את הרמה וישב בתרצה׃,Hebrew
והמלך אסא השמיע את כל יהודה אין נקי וישאו את אבני הרמה ואת עציה אשר בנה בעשא ויבן בם המלך אסא את גבע בנימן ואת המצפה׃,Hebrew
ויתר כל דברי אסא וכל גבורתו וכל אשר עשה והערים אשר בנה הלא המה כתובים על ספר דברי הימים למלכי יהודה רק לעת זקנתו חלה את רגליו׃,Hebrew
וישכב אסא עם אבתיו ויקבר עם אבתיו בעיר דוד אביו וימלך יהושפט בנו תחתיו׃,Hebrew
ונדב בן ירבעם מלך על ישראל בשנת שתים לאסא מלך יהודה וימלך על ישראל שנתים׃,Hebrew
ויעש הרע בעיני יהוה וילך בדרך אביו ובחטאתו אשר החטיא את ישראל׃,Hebrew
ויקשר עליו בעשא בן אחיה לבית יששכר ויכהו בעשא בגבתון אשר לפלשתים ונדב וכל ישראל צרים על גבתון׃,Hebrew
וימתהו בעשא בשנת שלש לאסא מלך יהודה וימלך תחתיו׃,Hebrew
ויהי כמלכו הכה את כל בית ירבעם לא השאיר כל נשמה לירבעם עד השמדו כדבר יהוה אשר דבר ביד עבדו אחיה השילני׃,Hebrew
על חטאות ירבעם אשר חטא ואשר החטיא את ישראל בכעסו אשר הכעיס את יהוה אלהי ישראל׃,Hebrew
ויתר דברי נדב וכל אשר עשה הלא הם כתובים על ספר דברי הימים למלכי ישראל׃,Hebrew
ומלחמה היתה בין אסא ובין בעשא מלך ישראל כל ימיהם׃,Hebrew
בשנת שלש לאסא מלך יהודה מלך בעשא בן אחיה על כל ישראל בתרצה עשרים וארבע שנה׃,Hebrew
ויעש הרע בעיני יהוה וילך בדרך ירבעם ובחטאתו אשר החטיא את ישראל׃,Hebrew
ויהי דבר יהוה אל יהוא בן חנני על בעשא לאמר׃,Hebrew
יען אשר הרימתיך מן העפר ואתנך נגיד על עמי ישראל ותלך בדרך ירבעם ותחטא את עמי ישראל להכעיסני בחטאתם׃,Hebrew
הנני מבעיר אחרי בעשא ואחרי ביתו ונתתי את ביתך כבית ירבעם בן נבט׃,Hebrew
המת לבעשא בעיר יאכלו הכלבים והמת לו בשדה יאכלו עוף השמים׃,Hebrew
ויתר דברי בעשא ואשר עשה וגבורתו הלא הם כתובים על ספר דברי הימים למלכי ישראל׃,Hebrew
וישכב בעשא עם אבתיו ויקבר בתרצה וימלך אלה בנו תחתיו׃,Hebrew
וגם ביד יהוא בן חנני הנביא דבר יהוה היה אל בעשא ואל ביתו ועל כל הרעה אשר עשה בעיני יהוה להכעיסו במעשה ידיו להיות כבית ירבעם ועל אשר הכה אתו׃,Hebrew
בשנת עשרים ושש שנה לאסא מלך יהודה מלך אלה בן בעשא על ישראל בתרצה שנתים׃,Hebrew
ויקשר עליו עבדו זמרי שר מחצית הרכב והוא בתרצה שתה שכור בית ארצא אשר על הבית בתרצה׃,Hebrew
ויבא זמרי ויכהו וימיתהו בשנת עשרים ושבע לאסא מלך יהודה וימלך תחתיו׃,Hebrew
ויהי במלכו כשבתו על כסאו הכה את כל בית בעשא לא השאיר לו משתין בקיר וגאליו ורעהו׃,Hebrew
וישמד זמרי את כל בית בעשא כדבר יהוה אשר דבר אל בעשא ביד יהוא הנביא׃,Hebrew
אל כל חטאות בעשא וחטאות אלה בנו אשר חטאו ואשר החטיאו את ישראל להכעיס את יהוה אלהי ישראל בהבליהם׃,Hebrew
ויתר דברי אלה וכל אשר עשה הלוא הם כתובים על ספר דברי הימים למלכי ישראל׃,Hebrew
בשנת עשרים ושבע שנה לאסא מלך יהודה מלך זמרי שבעת ימים בתרצה והעם חנים על גבתון אשר לפלשתים׃,Hebrew
וישמע העם החנים לאמר קשר זמרי וגם הכה את המלך וימלכו כל ישראל את עמרי שר צבא על ישראל ביום ההוא במחנה׃,Hebrew
ויעלה עמרי וכל ישראל עמו מגבתון ויצרו על תרצה׃,Hebrew
ויהי כראות זמרי כי נלכדה העיר ויבא אל ארמון בית המלך וישרף עליו את בית מלך באש וימת׃,Hebrew
על חטאתיו אשר חטא לעשות הרע בעיני יהוה ללכת בדרך ירבעם ובחטאתו אשר עשה להחטיא את ישראל׃,Hebrew
ויתר דברי זמרי וקשרו אשר קשר הלא הם כתובים על ספר דברי הימים למלכי ישראל׃,Hebrew
אז יחלק העם ישראל לחצי חצי העם היה אחרי תבני בן גינת להמליכו והחצי אחרי עמרי׃,Hebrew
ויחזק העם אשר אחרי עמרי את העם אשר אחרי תבני בן גינת וימת תבני וימלך עמרי׃,Hebrew
בשנת שלשים ואחת שנה לאסא מלך יהודה מלך עמרי על ישראל שתים עשרה שנה בתרצה מלך שש שנים׃,Hebrew
ויקן את ההר שמרון מאת שמר בככרים כסף ויבן את ההר ויקרא את שם העיר אשר בנה על שם שמר אדני ההר שמרון׃,Hebrew
ויעשה עמרי הרע בעיני יהוה וירע מכל אשר לפניו׃,Hebrew
וילך בכל דרך ירבעם בן נבט ובחטאתיו אשר החטיא את ישראל להכעיס את יהוה אלהי ישראל בהבליהם׃,Hebrew
ויתר דברי עמרי אשר עשה וגבורתו אשר עשה הלא הם כתובים על ספר דברי הימים למלכי ישראל׃,Hebrew
וישכב עמרי עם אבתיו ויקבר בשמרון וימלך אחאב בנו תחתיו׃,Hebrew
ואחאב בן עמרי מלך על ישראל בשנת שלשים ושמנה שנה לאסא מלך יהודה וימלך אחאב בן עמרי על ישראל בשמרון עשרים ושתים שנה׃,Hebrew
ויעש אחאב בן עמרי הרע בעיני יהוה מכל אשר לפניו׃,Hebrew
ויהי הנקל לכתו בחטאות ירבעם בן נבט ויקח אשה את איזבל בת אתבעל מלך צידנים וילך ויעבד את הבעל וישתחו לו׃,Hebrew
ויקם מזבח לבעל בית הבעל אשר בנה בשמרון׃,Hebrew
ויעש אחאב את האשרה ויוסף אחאב לעשות להכעיס את יהוה אלהי ישראל מכל מלכי ישראל אשר היו לפניו׃,Hebrew
בימיו בנה חיאל בית האלי את יריחה באבירם בכרו יסדה ובשגיב צעירו הציב דלתיה כדבר יהוה אשר דבר ביד יהושע בן נון׃,Hebrew
ויאמר אליהו התשבי מתשבי גלעד אל אחאב חי יהוה אלהי ישראל אשר עמדתי לפניו אם יהיה השנים האלה טל ומטר כי אם לפי דברי׃,Hebrew
ויהי דבר יהוה אליו לאמר׃,Hebrew
לך מזה ופנית לך קדמה ונסתרת בנחל כרית אשר על פני הירדן׃,Hebrew
והיה מהנחל תשתה ואת הערבים צויתי לכלכלך שם׃,Hebrew
וילך ויעש כדבר יהוה וילך וישב בנחל כרית אשר על פני הירדן׃,Hebrew
והערבים מביאים לו לחם ובשר בבקר ולחם ובשר בערב ומן הנחל ישתה׃,Hebrew
ויהי מקץ ימים וייבש הנחל כי לא היה גשם בארץ׃,Hebrew
ויהי דבר יהוה אליו לאמר׃,Hebrew
קום לך צרפתה אשר לצידון וישבת שם הנה צויתי שם אשה אלמנה לכלכלך׃,Hebrew
ויקם וילך צרפתה ויבא אל פתח העיר והנה שם אשה אלמנה מקששת עצים ויקרא אליה ויאמר קחי נא לי מעט מים בכלי ואשתה׃,Hebrew
ותלך לקחת ויקרא אליה ויאמר לקחי נא לי פת לחם בידך׃,Hebrew
ותאמר חי יהוה אלהיך אם יש לי מעוג כי אם מלא כף קמח בכד ומעט שמן בצפחת והנני מקששת שנים עצים ובאתי ועשיתיהו לי ולבני ואכלנהו ומתנו׃,Hebrew
ויאמר אליה אליהו אל תיראי באי עשי כדברך אך עשי לי משם עגה קטנה בראשנה והוצאת לי ולך ולבנך תעשי באחרנה׃,Hebrew
כי כה אמר יהוה אלהי ישראל כד הקמח לא תכלה וצפחת השמן לא תחסר עד יום תתן יהוה גשם על פני האדמה׃,Hebrew
ותלך ותעשה כדבר אליהו ותאכל הוא והיא וביתה ימים׃,Hebrew
כד הקמח לא כלתה וצפחת השמן לא חסר כדבר יהוה אשר דבר ביד אליהו׃,Hebrew
ויהי אחר הדברים האלה חלה בן האשה בעלת הבית ויהי חליו חזק מאד עד אשר לא נותרה בו נשמה׃,Hebrew
ותאמר אל אליהו מה לי ולך איש האלהים באת אלי להזכיר את עוני ולהמית את בני׃,Hebrew
ויאמר אליה תני לי את בנך ויקחהו מחיקה ויעלהו אל העליה אשר הוא ישב שם וישכבהו על מטתו׃,Hebrew
ויקרא אל יהוה ויאמר יהוה אלהי הגם על האלמנה אשר אני מתגורר עמה הרעות להמית את בנה׃,Hebrew
ויתמדד על הילד שלש פעמים ויקרא אל יהוה ויאמר יהוה אלהי תשב נא נפש הילד הזה על קרבו׃,Hebrew
וישמע יהוה בקול אליהו ותשב נפש הילד על קרבו ויחי׃,Hebrew
ויקח אליהו את הילד וירדהו מן העליה הביתה ויתנהו לאמו ויאמר אליהו ראי חי בנך׃,Hebrew
ותאמר האשה אל אליהו עתה זה ידעתי כי איש אלהים אתה ודבר יהוה בפיך אמת׃,Hebrew
ויהי ימים רבים ודבר יהוה היה אל אליהו בשנה השלישית לאמר לך הראה אל אחאב ואתנה מטר על פני האדמה׃,Hebrew
וילך אליהו להראות אל אחאב והרעב חזק בשמרון׃,Hebrew
ויקרא אחאב אל עבדיהו אשר על הבית ועבדיהו היה ירא את יהוה מאד׃,Hebrew
ויהי בהכרית איזבל את נביאי יהוה ויקח עבדיהו מאה נבאים ויחביאם חמשים איש במערה וכלכלם לחם ומים׃,Hebrew
ויאמר אחאב אל עבדיהו לך בארץ אל כל מעיני המים ואל כל הנחלים אולי נמצא חציר ונחיה סוס ופרד ולוא נכרית מהבהמה׃,Hebrew
ויחלקו להם את הארץ לעבר בה אחאב הלך בדרך אחד לבדו ועבדיהו הלך בדרך אחד לבדו׃,Hebrew
ויהי עבדיהו בדרך והנה אליהו לקראתו ויכרהו ויפל על פניו ויאמר האתה זה אדני אליהו׃,Hebrew
ויאמר לו אני לך אמר לאדניך הנה אליהו׃,Hebrew
ויאמר מה חטאתי כי אתה נתן את עבדך ביד אחאב להמיתני׃,Hebrew
חי יהוה אלהיך אם יש גוי וממלכה אשר לא שלח אדני שם לבקשך ואמרו אין והשביע את הממלכה ואת הגוי כי לא ימצאכה׃,Hebrew
ועתה אתה אמר לך אמר לאדניך הנה אליהו׃,Hebrew
והיה אני אלך מאתך ורוח יהוה ישאך על אשר לא אדע ובאתי להגיד לאחאב ולא ימצאך והרגני ועבדך ירא את יהוה מנערי׃,Hebrew
הלא הגד לאדני את אשר עשיתי בהרג איזבל את נביאי יהוה ואחבא מנביאי יהוה מאה איש חמשים חמשים איש במערה ואכלכלם לחם ומים׃,Hebrew
ועתה אתה אמר לך אמר לאדניך הנה אליהו והרגני׃,Hebrew
ויאמר אליהו חי יהוה צבאות אשר עמדתי לפניו כי היום אראה אליו׃,Hebrew
וילך עבדיהו לקראת אחאב ויגד לו וילך אחאב לקראת אליהו׃,Hebrew
ויהי כראות אחאב את אליהו ויאמר אחאב אליו האתה זה עכר ישראל׃,Hebrew
ויאמר לא עכרתי את ישראל כי אם אתה ובית אביך בעזבכם את מצות יהוה ותלך אחרי הבעלים׃,Hebrew
ועתה שלח קבץ אלי את כל ישראל אל הר הכרמל ואת נביאי הבעל ארבע מאות וחמשים ונביאי האשרה ארבע מאות אכלי שלחן איזבל׃,Hebrew
וישלח אחאב בכל בני ישראל ויקבץ את הנביאים אל הר הכרמל׃,Hebrew
ויגש אליהו אל כל העם ויאמר עד מתי אתם פסחים על שתי הסעפים אם יהוה האלהים לכו אחריו ואם הבעל לכו אחריו ולא ענו העם אתו דבר׃,Hebrew
ויאמר אליהו אל העם אני נותרתי נביא ליהוה לבדי ונביאי הבעל ארבע מאות וחמשים איש׃,Hebrew
ויתנו לנו שנים פרים ויבחרו להם הפר האחד וינתחהו וישימו על העצים ואש לא ישימו ואני אעשה את הפר האחד ונתתי על העצים ואש לא אשים׃,Hebrew
וקראתם בשם אלהיכם ואני אקרא בשם יהוה והיה האלהים אשר יענה באש הוא האלהים ויען כל העם ויאמרו טוב הדבר׃,Hebrew
ויאמר אליהו לנביאי הבעל בחרו לכם הפר האחד ועשו ראשנה כי אתם הרבים וקראו בשם אלהיכם ואש לא תשימו׃,Hebrew
ויקחו את הפר אשר נתן להם ויעשו ויקראו בשם הבעל מהבקר ועד הצהרים לאמר הבעל עננו ואין קול ואין ענה ויפסחו על המזבח אשר עשה׃,Hebrew
ויהי בצהרים ויהתל בהם אליהו ויאמר קראו בקול גדול כי אלהים הוא כי שיח וכי שיג לו וכי דרך לו אולי ישן הוא ויקץ׃,Hebrew
ויקראו בקול גדול ויתגדדו כמשפטם בחרבות וברמחים עד שפך דם עליהם׃,Hebrew
ויהי כעבר הצהרים ויתנבאו עד לעלות המנחה ואין קול ואין ענה ואין קשב׃,Hebrew
ויאמר אליהו לכל העם גשו אלי ויגשו כל העם אליו וירפא את מזבח יהוה ההרוס׃,Hebrew
ויקח אליהו שתים עשרה אבנים כמספר שבטי בני יעקב אשר היה דבר יהוה אליו לאמר ישראל יהיה שמך׃,Hebrew
ויבנה את האבנים מזבח בשם יהוה ויעש תעלה כבית סאתים זרע סביב למזבח׃,Hebrew
ויערך את העצים וינתח את הפר וישם על העצים׃,Hebrew
ויאמר מלאו ארבעה כדים מים ויצקו על העלה ועל העצים ויאמר שנו וישנו ויאמר שלשו וישלשו׃,Hebrew
וילכו המים סביב למזבח וגם את התעלה מלא מים׃,Hebrew
ויהי בעלות המנחה ויגש אליהו הנביא ויאמר יהוה אלהי אברהם יצחק וישראל היום יודע כי אתה אלהים בישראל ואני עבדך ובדבריך עשיתי את כל הדברים האלה׃,Hebrew
ענני יהוה ענני וידעו העם הזה כי אתה יהוה האלהים ואתה הסבת את לבם אחרנית׃,Hebrew
ותפל אש יהוה ותאכל את העלה ואת העצים ואת האבנים ואת העפר ואת המים אשר בתעלה לחכה׃,Hebrew
וירא כל העם ויפלו על פניהם ויאמרו יהוה הוא האלהים יהוה הוא האלהים׃,Hebrew
ויאמר אליהו להם תפשו את נביאי הבעל איש אל ימלט מהם ויתפשום ויורדם אליהו אל נחל קישון וישחטם שם׃,Hebrew
ויאמר אליהו לאחאב עלה אכל ושתה כי קול המון הגשם׃,Hebrew
ויעלה אחאב לאכל ולשתות ואליהו עלה אל ראש הכרמל ויגהר ארצה וישם פניו בין ברכו׃,Hebrew
ויאמר אל נערו עלה נא הבט דרך ים ויעל ויבט ויאמר אין מאומה ויאמר שב שבע פעמים׃,Hebrew
ויהי בשבעית ויאמר הנה עב קטנה ככף איש עלה מים ויאמר עלה אמר אל אחאב אסר ורד ולא יעצרכה הגשם׃,Hebrew
ויהי עד כה ועד כה והשמים התקדרו עבים ורוח ויהי גשם גדול וירכב אחאב וילך יזרעאלה׃,Hebrew
ויד יהוה היתה אל אליהו וישנס מתניו וירץ לפני אחאב עד באכה יזרעאלה׃,Hebrew
ויגד אחאב לאיזבל את כל אשר עשה אליהו ואת כל אשר הרג את כל הנביאים בחרב׃,Hebrew
ותשלח איזבל מלאך אל אליהו לאמר כה יעשון אלהים וכה יוספון כי כעת מחר אשים את נפשך כנפש אחד מהם׃,Hebrew
וירא ויקם וילך אל נפשו ויבא באר שבע אשר ליהודה וינח את נערו שם׃,Hebrew
והוא הלך במדבר דרך יום ויבא וישב תחת רתם אחת וישאל את נפשו למות ויאמר רב עתה יהוה קח נפשי כי לא טוב אנכי מאבתי׃,Hebrew
וישכב ויישן תחת רתם אחד והנה זה מלאך נגע בו ויאמר לו קום אכול׃,Hebrew
ויבט והנה מראשתיו עגת רצפים וצפחת מים ויאכל וישת וישב וישכב׃,Hebrew
וישב מלאך יהוה שנית ויגע בו ויאמר קום אכל כי רב ממך הדרך׃,Hebrew
ויקם ויאכל וישתה וילך בכח האכילה ההיא ארבעים יום וארבעים לילה עד הר האלהים חרב׃,Hebrew
ויבא שם אל המערה וילן שם והנה דבר יהוה אליו ויאמר לו מה לך פה אליהו׃,Hebrew
ויאמר קנא קנאתי ליהוה אלהי צבאות כי עזבו בריתך בני ישראל את מזבחתיך הרסו ואת נביאיך הרגו בחרב ואותר אני לבדי ויבקשו את נפשי לקחתה׃,Hebrew
ויאמר צא ועמדת בהר לפני יהוה והנה יהוה עבר ורוח גדולה וחזק מפרק הרים ומשבר סלעים לפני יהוה לא ברוח יהוה ואחר הרוח רעש לא ברעש יהוה׃,Hebrew
ואחר הרעש אש לא באש יהוה ואחר האש קול דממה דקה׃,Hebrew
ויהי כשמע אליהו וילט פניו באדרתו ויצא ויעמד פתח המערה והנה אליו קול ויאמר מה לך פה אליהו׃,Hebrew
ויאמר קנא קנאתי ליהוה אלהי צבאות כי עזבו בריתך בני ישראל את מזבחתיך הרסו ואת נביאיך הרגו בחרב ואותר אני לבדי ויבקשו את נפשי לקחתה׃,Hebrew
ויאמר יהוה אליו לך שוב לדרכך מדברה דמשק ובאת ומשחת את חזאל למלך על ארם׃,Hebrew
ואת יהוא בן נמשי תמשח למלך על ישראל ואת אלישע בן שפט מאבל מחולה תמשח לנביא תחתיך׃,Hebrew
והיה הנמלט מחרב חזאל ימית יהוא והנמלט מחרב יהוא ימית אלישע׃,Hebrew
והשארתי בישראל שבעת אלפים כל הברכים אשר לא כרעו לבעל וכל הפה אשר לא נשק לו׃,Hebrew
וילך משם וימצא את אלישע בן שפט והוא חרש שנים עשר צמדים לפניו והוא בשנים העשר ויעבר אליהו אליו וישלך אדרתו אליו׃,Hebrew
ויעזב את הבקר וירץ אחרי אליהו ויאמר אשקה נא לאבי ולאמי ואלכה אחריך ויאמר לו לך שוב כי מה עשיתי לך׃,Hebrew
וישב מאחריו ויקח את צמד הבקר ויזבחהו ובכלי הבקר בשלם הבשר ויתן לעם ויאכלו ויקם וילך אחרי אליהו וישרתהו׃,Hebrew
ובן הדד מלך ארם קבץ את כל חילו ושלשים ושנים מלך אתו וסוס ורכב ויעל ויצר על שמרון וילחם בה׃,Hebrew
וישלח מלאכים אל אחאב מלך ישראל העירה׃,Hebrew
ויאמר לו כה אמר בן הדד כספך וזהבך לי הוא ונשיך ובניך הטובים לי הם׃,Hebrew
ויען מלך ישראל ויאמר כדברך אדני המלך לך אני וכל אשר לי׃,Hebrew
וישבו המלאכים ויאמרו כה אמר בן הדד לאמר כי שלחתי אליך לאמר כספך וזהבך ונשיך ובניך לי תתן׃,Hebrew
כי אם כעת מחר אשלח את עבדי אליך וחפשו את ביתך ואת בתי עבדיך והיה כל מחמד עיניך ישימו בידם ולקחו׃,Hebrew
ויקרא מלך ישראל לכל זקני הארץ ויאמר דעו נא וראו כי רעה זה מבקש כי שלח אלי לנשי ולבני ולכספי ולזהבי ולא מנעתי ממנו׃,Hebrew
ויאמרו אליו כל הזקנים וכל העם אל תשמע ולוא תאבה׃,Hebrew
ויאמר למלאכי בן הדד אמרו לאדני המלך כל אשר שלחת אל עבדך בראשנה אעשה והדבר הזה לא אוכל לעשות וילכו המלאכים וישבהו דבר׃,Hebrew
וישלח אליו בן הדד ויאמר כה יעשון לי אלהים וכה יוספו אם ישפק עפר שמרון לשעלים לכל העם אשר ברגלי׃,Hebrew
ויען מלך ישראל ויאמר דברו אל יתהלל חגר כמפתח׃,Hebrew
ויהי כשמע את הדבר הזה והוא שתה הוא והמלכים בסכות ויאמר אל עבדיו שימו וישימו על העיר׃,Hebrew
והנה נביא אחד נגש אל אחאב מלך ישראל ויאמר כה אמר יהוה הראית את כל ההמון הגדול הזה הנני נתנו בידך היום וידעת כי אני יהוה׃,Hebrew
ויאמר אחאב במי ויאמר כה אמר יהוה בנערי שרי המדינות ויאמר מי יאסר המלחמה ויאמר אתה׃,Hebrew
ויפקד את נערי שרי המדינות ויהיו מאתים שנים ושלשים ואחריהם פקד את כל העם כל בני ישראל שבעת אלפים׃,Hebrew
ויצאו בצהרים ובן הדד שתה שכור בסכות הוא והמלכים שלשים ושנים מלך עזר אתו׃,Hebrew
ויצאו נערי שרי המדינות בראשנה וישלח בן הדד ויגידו לו לאמר אנשים יצאו משמרון׃,Hebrew
ויאמר אם לשלום יצאו תפשום חיים ואם למלחמה יצאו חיים תפשום׃,Hebrew
ואלה יצאו מן העיר נערי שרי המדינות והחיל אשר אחריהם׃,Hebrew
ויכו איש אישו וינסו ארם וירדפם ישראל וימלט בן הדד מלך ארם על סוס ופרשים׃,Hebrew
ויצא מלך ישראל ויך את הסוס ואת הרכב והכה בארם מכה גדולה׃,Hebrew
ויגש הנביא אל מלך ישראל ויאמר לו לך התחזק ודע וראה את אשר תעשה כי לתשובת השנה מלך ארם עלה עליך׃,Hebrew
ועבדי מלך ארם אמרו אליו אלהי הרים אלהיהם על כן חזקו ממנו ואולם נלחם אתם במישור אם לא נחזק מהם׃,Hebrew
ואת הדבר הזה עשה הסר המלכים איש ממקמו ושים פחות תחתיהם׃,Hebrew
ואתה תמנה לך חיל כחיל הנפל מאותך וסוס כסוס ורכב כרכב ונלחמה אותם במישור אם לא נחזק מהם וישמע לקלם ויעש כן׃,Hebrew
ויהי לתשובת השנה ויפקד בן הדד את ארם ויעל אפקה למלחמה עם ישראל׃,Hebrew
ובני ישראל התפקדו וכלכלו וילכו לקראתם ויחנו בני ישראל נגדם כשני חשפי עזים וארם מלאו את הארץ׃,Hebrew
ויגש איש האלהים ויאמר אל מלך ישראל ויאמר כה אמר יהוה יען אשר אמרו ארם אלהי הרים יהוה ולא אלהי עמקים הוא ונתתי את כל ההמון הגדול הזה בידך וידעתם כי אני יהוה׃,Hebrew
ויחנו אלה נכח אלה שבעת ימים ויהי ביום השביעי ותקרב המלחמה ויכו בני ישראל את ארם מאה אלף רגלי ביום אחד׃,Hebrew
וינסו הנותרים אפקה אל העיר ותפל החומה על עשרים ושבעה אלף איש הנותרים ובן הדד נס ויבא אל העיר חדר בחדר׃,Hebrew
ויאמרו אליו עבדיו הנה נא שמענו כי מלכי בית ישראל כי מלכי חסד הם נשימה נא שקים במתנינו וחבלים בראשנו ונצא אל מלך ישראל אולי יחיה את נפשך׃,Hebrew
ויחגרו שקים במתניהם וחבלים בראשיהם ויבאו אל מלך ישראל ויאמרו עבדך בן הדד אמר תחי נא נפשי ויאמר העודנו חי אחי הוא׃,Hebrew
והאנשים ינחשו וימהרו ויחלטו הממנו ויאמרו אחיך בן הדד ויאמר באו קחהו ויצא אליו בן הדד ויעלהו על המרכבה׃,Hebrew
ויאמר אליו הערים אשר לקח אבי מאת אביך אשיב וחוצות תשים לך בדמשק כאשר שם אבי בשמרון ואני בברית אשלחך ויכרת לו ברית וישלחהו׃,Hebrew
ואיש אחד מבני הנביאים אמר אל רעהו בדבר יהוה הכיני נא וימאן האיש להכתו׃,Hebrew
ויאמר לו יען אשר לא שמעת בקול יהוה הנך הולך מאתי והכך האריה וילך מאצלו וימצאהו האריה ויכהו׃,Hebrew
וימצא איש אחר ויאמר הכיני נא ויכהו האיש הכה ופצע׃,Hebrew
וילך הנביא ויעמד למלך על הדרך ויתחפש באפר על עיניו׃,Hebrew
ויהי המלך עבר והוא צעק אל המלך ויאמר עבדך יצא בקרב המלחמה והנה איש סר ויבא אלי איש ויאמר שמר את האיש הזה אם הפקד יפקד והיתה נפשך תחת נפשו או ככר כסף תשקול׃,Hebrew
ויהי עבדך עשה הנה והנה והוא איננו ויאמר אליו מלך ישראל כן משפטך אתה חרצת׃,Hebrew
וימהר ויסר את האפר מעל עיניו ויכר אתו מלך ישראל כי מהנבאים הוא׃,Hebrew
ויאמר אליו כה אמר יהוה יען שלחת את איש חרמי מיד והיתה נפשך תחת נפשו ועמך תחת עמו׃,Hebrew
וילך מלך ישראל על ביתו סר וזעף ויבא שמרונה׃,Hebrew
ויהי אחר הדברים האלה כרם היה לנבות היזרעאלי אשר ביזרעאל אצל היכל אחאב מלך שמרון׃,Hebrew
וידבר אחאב אל נבות לאמר תנה לי את כרמך ויהי לי לגן ירק כי הוא קרוב אצל ביתי ואתנה לך תחתיו כרם טוב ממנו אם טוב בעיניך אתנה לך כסף מחיר זה׃,Hebrew
ויאמר נבות אל אחאב חלילה לי מיהוה מתתי את נחלת אבתי לך׃,Hebrew
ויבא אחאב אל ביתו סר וזעף על הדבר אשר דבר אליו נבות היזרעאלי ויאמר לא אתן לך את נחלת אבותי וישכב על מטתו ויסב את פניו ולא אכל לחם׃,Hebrew
ותבא אליו איזבל אשתו ותדבר אליו מה זה רוחך סרה ואינך אכל לחם׃,Hebrew
וידבר אליה כי אדבר אל נבות היזרעאלי ואמר לו תנה לי את כרמך בכסף או אם חפץ אתה אתנה לך כרם תחתיו ויאמר לא אתן לך את כרמי׃,Hebrew
ותאמר אליו איזבל אשתו אתה עתה תעשה מלוכה על ישראל קום אכל לחם ויטב לבך אני אתן לך את כרם נבות היזרעאלי׃,Hebrew
ותכתב ספרים בשם אחאב ותחתם בחתמו ותשלח הספרים אל הזקנים ואל החרים אשר בעירו הישבים את נבות׃,Hebrew
ותכתב בספרים לאמר קראו צום והושיבו את נבות בראש העם׃,Hebrew
והושיבו שנים אנשים בני בליעל נגדו ויעדהו לאמר ברכת אלהים ומלך והוציאהו וסקלהו וימת׃,Hebrew
ויעשו אנשי עירו הזקנים והחרים אשר הישבים בעירו כאשר שלחה אליהם איזבל כאשר כתוב בספרים אשר שלחה אליהם׃,Hebrew
קראו צום והשיבו את נבות בראש העם׃,Hebrew
ויבאו שני האנשים בני בליעל וישבו נגדו ויעדהו אנשי הבליעל את נבות נגד העם לאמר ברך נבות אלהים ומלך ויצאהו מחוץ לעיר ויסקלהו באבנים וימת׃,Hebrew
וישלחו אל איזבל לאמר סקל נבות וימת׃,Hebrew
ויהי כשמע איזבל כי סקל נבות וימת ותאמר איזבל אל אחאב קום רש את כרם נבות היזרעאלי אשר מאן לתת לך בכסף כי אין נבות חי כי מת׃,Hebrew
ויהי כשמע אחאב כי מת נבות ויקם אחאב לרדת אל כרם נבות היזרעאלי לרשתו׃,Hebrew
ויהי דבר יהוה אל אליהו התשבי לאמר׃,Hebrew
קום רד לקראת אחאב מלך ישראל אשר בשמרון הנה בכרם נבות אשר ירד שם לרשתו׃,Hebrew
ודברת אליו לאמר כה אמר יהוה הרצחת וגם ירשת ודברת אליו לאמר כה אמר יהוה במקום אשר לקקו הכלבים את דם נבות ילקו הכלבים את דמך גם אתה׃,Hebrew
ויאמר אחאב אל אליהו המצאתני איבי ויאמר מצאתי יען התמכרך לעשות הרע בעיני יהוה׃,Hebrew
הנני מבי אליך רעה ובערתי אחריך והכרתי לאחאב משתין בקיר ועצור ועזוב בישראל׃,Hebrew
ונתתי את ביתך כבית ירבעם בן נבט וכבית בעשא בן אחיה אל הכעס אשר הכעסת ותחטא את ישראל׃,Hebrew
וגם לאיזבל דבר יהוה לאמר הכלבים יאכלו את איזבל בחל יזרעאל׃,Hebrew
המת לאחאב בעיר יאכלו הכלבים והמת בשדה יאכלו עוף השמים׃,Hebrew
רק לא היה כאחאב אשר התמכר לעשות הרע בעיני יהוה אשר הסתה אתו איזבל אשתו׃,Hebrew
ויתעב מאד ללכת אחרי הגללים ככל אשר עשו האמרי אשר הוריש יהוה מפני בני ישראל׃,Hebrew
ויהי כשמע אחאב את הדברים האלה ויקרע בגדיו וישם שק על בשרו ויצום וישכב בשק ויהלך אט׃,Hebrew
ויהי דבר יהוה אל אליהו התשבי לאמר׃,Hebrew
הראית כי נכנע אחאב מלפני יען כי נכנע מפני לא אבי הרעה בימיו בימי בנו אביא הרעה על ביתו׃,Hebrew
וישבו שלש שנים אין מלחמה בין ארם ובין ישראל׃,Hebrew
ויהי בשנה השלישית וירד יהושפט מלך יהודה אל מלך ישראל׃,Hebrew
ויאמר מלך ישראל אל עבדיו הידעתם כי לנו רמת גלעד ואנחנו מחשים מקחת אתה מיד מלך ארם׃,Hebrew
ויאמר אל יהושפט התלך אתי למלחמה רמת גלעד ויאמר יהושפט אל מלך ישראל כמוני כמוך כעמי כעמך כסוסי כסוסיך׃,Hebrew
ויאמר יהושפט אל מלך ישראל דרש נא כיום את דבר יהוה׃,Hebrew
ויקבץ מלך ישראל את הנביאים כארבע מאות איש ויאמר אלהם האלך על רמת גלעד למלחמה אם אחדל ויאמרו עלה ויתן אדני ביד המלך׃,Hebrew
ויאמר יהושפט האין פה נביא ליהוה עוד ונדרשה מאותו׃,Hebrew
ויאמר מלך ישראל אל יהושפט עוד איש אחד לדרש את יהוה מאתו ואני שנאתיו כי לא יתנבא עלי טוב כי אם רע מיכיהו בן ימלה ויאמר יהושפט אל יאמר המלך כן׃,Hebrew
ויקרא מלך ישראל אל סריס אחד ויאמר מהרה מיכיהו בן ימלה׃,Hebrew
ומלך ישראל ויהושפט מלך יהודה ישבים איש על כסאו מלבשים בגדים בגרן פתח שער שמרון וכל הנביאים מתנבאים לפניהם׃,Hebrew
ויעש לו צדקיה בן כנענה קרני ברזל ויאמר כה אמר יהוה באלה תנגח את ארם עד כלתם׃,Hebrew
וכל הנבאים נבאים כן לאמר עלה רמת גלעד והצלח ונתן יהוה ביד המלך׃,Hebrew
והמלאך אשר הלך לקרא מיכיהו דבר אליו לאמר הנה נא דברי הנביאים פה אחד טוב אל המלך יהי נא דבריך כדבר אחד מהם ודברת טוב׃,Hebrew
ויאמר מיכיהו חי יהוה כי את אשר יאמר יהוה אלי אתו אדבר׃,Hebrew
ויבוא אל המלך ויאמר המלך אליו מיכיהו הנלך אל רמת גלעד למלחמה אם נחדל ויאמר אליו עלה והצלח ונתן יהוה ביד המלך׃,Hebrew
ויאמר אליו המלך עד כמה פעמים אני משבעך אשר לא תדבר אלי רק אמת בשם יהוה׃,Hebrew
ויאמר ראיתי את כל ישראל נפצים אל ההרים כצאן אשר אין להם רעה ויאמר יהוה לא אדנים לאלה ישובו איש לביתו בשלום׃,Hebrew
ויאמר מלך ישראל אל יהושפט הלוא אמרתי אליך לוא יתנבא עלי טוב כי אם רע׃,Hebrew
ויאמר לכן שמע דבר יהוה ראיתי את יהוה ישב על כסאו וכל צבא השמים עמד עליו מימינו ומשמאלו׃,Hebrew
ויאמר יהוה מי יפתה את אחאב ויעל ויפל ברמת גלעד ויאמר זה בכה וזה אמר בכה׃,Hebrew
ויצא הרוח ויעמד לפני יהוה ויאמר אני אפתנו ויאמר יהוה אליו במה׃,Hebrew
ויאמר אצא והייתי רוח שקר בפי כל נביאיו ויאמר תפתה וגם תוכל צא ועשה כן׃,Hebrew
ועתה הנה נתן יהוה רוח שקר בפי כל נביאיך אלה ויהוה דבר עליך רעה׃,Hebrew
ויגש צדקיהו בן כנענה ויכה את מיכיהו על הלחי ויאמר אי זה עבר רוח יהוה מאתי לדבר אותך׃,Hebrew
ויאמר מיכיהו הנך ראה ביום ההוא אשר תבא חדר בחדר להחבה׃,Hebrew
ויאמר מלך ישראל קח את מיכיהו והשיבהו אל אמן שר העיר ואל יואש בן המלך׃,Hebrew
ואמרת כה אמר המלך שימו את זה בית הכלא והאכילהו לחם לחץ ומים לחץ עד באי בשלום׃,Hebrew
ויאמר מיכיהו אם שוב תשוב בשלום לא דבר יהוה בי ויאמר שמעו עמים כלם׃,Hebrew
ויעל מלך ישראל ויהושפט מלך יהודה רמת גלעד׃,Hebrew
ויאמר מלך ישראל אל יהושפט התחפש ובא במלחמה ואתה לבש בגדיך ויתחפש מלך ישראל ויבוא במלחמה׃,Hebrew
ומלך ארם צוה את שרי הרכב אשר לו שלשים ושנים לאמר לא תלחמו את קטן ואת גדול כי אם את מלך ישראל לבדו׃,Hebrew
ויהי כראות שרי הרכב את יהושפט והמה אמרו אך מלך ישראל הוא ויסרו עליו להלחם ויזעק יהושפט׃,Hebrew
ויהי כראות שרי הרכב כי לא מלך ישראל הוא וישובו מאחריו׃,Hebrew
ואיש משך בקשת לתמו ויכה את מלך ישראל בין הדבקים ובין השרין ויאמר לרכבו הפך ידך והוציאני מן המחנה כי החליתי׃,Hebrew
ותעלה המלחמה ביום ההוא והמלך היה מעמד במרכבה נכח ארם וימת בערב ויצק דם המכה אל חיק הרכב׃,Hebrew
ויעבר הרנה במחנה כבא השמש לאמר איש אל עירו ואיש אל ארצו׃,Hebrew
וימת המלך ויבוא שמרון ויקברו את המלך בשמרון׃,Hebrew
וישטף את הרכב על ברכת שמרון וילקו הכלבים את דמו והזנות רחצו כדבר יהוה אשר דבר׃,Hebrew
ויתר דברי אחאב וכל אשר עשה ובית השן אשר בנה וכל הערים אשר בנה הלוא הם כתובים על ספר דברי הימים למלכי ישראל׃,Hebrew
וישכב אחאב עם אבתיו וימלך אחזיהו בנו תחתיו׃,Hebrew
ויהושפט בן אסא מלך על יהודה בשנת ארבע לאחאב מלך ישראל׃,Hebrew
יהושפט בן שלשים וחמש שנה במלכו ועשרים וחמש שנה מלך בירושלם ושם אמו עזובה בת שלחי׃,Hebrew
וילך בכל דרך אסא אביו לא סר ממנו לעשות הישר בעיני יהוה אך הבמות לא סרו עוד העם מזבחים ומקטרים בבמות׃,Hebrew
וישלם יהושפט עם מלך ישראל׃,Hebrew
ויתר דברי יהושפט וגבורתו אשר עשה ואשר נלחם הלא הם כתובים על ספר דברי הימים למלכי יהודה׃,Hebrew
ויתר הקדש אשר נשאר בימי אסא אביו בער מן הארץ׃,Hebrew
ומלך אין באדום נצב מלך׃,Hebrew
יהושפט עשר אניות תרשיש ללכת אופירה לזהב ולא הלך כי נשברה אניות בעציון גבר׃,Hebrew
אז אמר אחזיהו בן אחאב אל יהושפט ילכו עבדי עם עבדיך באניות ולא אבה יהושפט׃,Hebrew
וישכב יהושפט עם אבתיו ויקבר עם אבתיו בעיר דוד אביו וימלך יהורם בנו תחתיו׃,Hebrew
אחזיהו בן אחאב מלך על ישראל בשמרון בשנת שבע עשרה ליהושפט מלך יהודה וימלך על ישראל שנתים׃,Hebrew
ויעש הרע בעיני יהוה וילך בדרך אביו ובדרך אמו ובדרך ירבעם בן נבט אשר החטיא את ישראל׃,Hebrew
ויעבד את הבעל וישתחוה לו ויכעס את יהוה אלהי ישראל ככל אשר עשה אביו׃,Hebrew
ויפשע מואב בישראל אחרי מות אחאב׃,Hebrew
ויפל אחזיה בעד השבכה בעליתו אשר בשמרון ויחל וישלח מלאכים ויאמר אלהם לכו דרשו בבעל זבוב אלהי עקרון אם אחיה מחלי זה׃,Hebrew
ומלאך יהוה דבר אל אליה התשבי קום עלה לקראת מלאכי מלך שמרון ודבר אלהם המבלי אין אלהים בישראל אתם הלכים לדרש בבעל זבוב אלהי עקרון׃,Hebrew
ולכן כה אמר יהוה המטה אשר עלית שם לא תרד ממנה כי מות תמות וילך אליה׃,Hebrew
וישובו המלאכים אליו ויאמר אליהם מה זה שבתם׃,Hebrew
ויאמרו אליו איש עלה לקראתנו ויאמר אלינו לכו שובו אל המלך אשר שלח אתכם ודברתם אליו כה אמר יהוה המבלי אין אלהים בישראל אתה שלח לדרש בבעל זבוב אלהי עקרון לכן המטה אשר עלית שם לא תרד ממנה כי מות תמות׃,Hebrew
וידבר אלהם מה משפט האיש אשר עלה לקראתכם וידבר אליכם את הדברים האלה׃,Hebrew
ויאמרו אליו איש בעל שער ואזור עור אזור במתניו ויאמר אליה התשבי הוא׃,Hebrew
וישלח אליו שר חמשים וחמשיו ויעל אליו והנה ישב על ראש ההר וידבר אליו איש האלהים המלך דבר רדה׃,Hebrew
ויענה אליהו וידבר אל שר החמשים ואם איש אלהים אני תרד אש מן השמים ותאכל אתך ואת חמשיך ותרד אש מן השמים ותאכל אתו ואת חמשיו׃,Hebrew
וישב וישלח אליו שר חמשים אחר וחמשיו ויען וידבר אליו איש האלהים כה אמר המלך מהרה רדה׃,Hebrew
ויען אליה וידבר אליהם אם איש האלהים אני תרד אש מן השמים ותאכל אתך ואת חמשיך ותרד אש אלהים מן השמים ותאכל אתו ואת חמשיו׃,Hebrew
וישב וישלח שר חמשים שלשים וחמשיו ויעל ויבא שר החמשים השלישי ויכרע על ברכיו לנגד אליהו ויתחנן אליו וידבר אליו איש האלהים תיקר נא נפשי ונפש עבדיך אלה חמשים בעיניך׃,Hebrew
הנה ירדה אש מן השמים ותאכל את שני שרי החמשים הראשנים ואת חמשיהם ועתה תיקר נפשי בעיניך׃,Hebrew
וידבר מלאך יהוה אל אליהו רד אותו אל תירא מפניו ויקם וירד אותו אל המלך׃,Hebrew
וידבר אליו כה אמר יהוה יען אשר שלחת מלאכים לדרש בבעל זבוב אלהי עקרון המבלי אין אלהים בישראל לדרש בדברו לכן המטה אשר עלית שם לא תרד ממנה כי מות תמות׃,Hebrew
וימת כדבר יהוה אשר דבר אליהו וימלך יהורם תחתיו בשנת שתים ליהורם בן יהושפט מלך יהודה כי לא היה לו בן׃,Hebrew
ויתר דברי אחזיהו אשר עשה הלוא המה כתובים על ספר דברי הימים למלכי ישראל׃,Hebrew
ויהי בהעלות יהוה את אליהו בסערה השמים וילך אליהו ואלישע מן הגלגל׃,Hebrew
ויאמר אליהו אל אלישע שב נא פה כי יהוה שלחני עד בית אל ויאמר אלישע חי יהוה וחי נפשך אם אעזבך וירדו בית אל׃,Hebrew
ויצאו בני הנביאים אשר בית אל אל אלישע ויאמרו אליו הידעת כי היום יהוה לקח את אדניך מעל ראשך ויאמר גם אני ידעתי החשו׃,Hebrew
ויאמר לו אליהו אלישע שב נא פה כי יהוה שלחני יריחו ויאמר חי יהוה וחי נפשך אם אעזבך ויבאו יריחו׃,Hebrew
ויגשו בני הנביאים אשר ביריחו אל אלישע ויאמרו אליו הידעת כי היום יהוה לקח את אדניך מעל ראשך ויאמר גם אני ידעתי החשו׃,Hebrew
ויאמר לו אליהו שב נא פה כי יהוה שלחני הירדנה ויאמר חי יהוה וחי נפשך אם אעזבך וילכו שניהם׃,Hebrew
וחמשים איש מבני הנביאים הלכו ויעמדו מנגד מרחוק ושניהם עמדו על הירדן׃,Hebrew
ויקח אליהו את אדרתו ויגלם ויכה את המים ויחצו הנה והנה ויעברו שניהם בחרבה׃,Hebrew
ויהי כעברם ואליהו אמר אל אלישע שאל מה אעשה לך בטרם אלקח מעמך ויאמר אלישע ויהי נא פי שנים ברוחך אלי׃,Hebrew
ויאמר הקשית לשאול אם תראה אתי לקח מאתך יהי לך כן ואם אין לא יהיה׃,Hebrew
ויהי המה הלכים הלוך ודבר והנה רכב אש וסוסי אש ויפרדו בין שניהם ויעל אליהו בסערה השמים׃,Hebrew
ואלישע ראה והוא מצעק אבי אבי רכב ישראל ופרשיו ולא ראהו עוד ויחזק בבגדיו ויקרעם לשנים קרעים׃,Hebrew
וירם את אדרת אליהו אשר נפלה מעליו וישב ויעמד על שפת הירדן׃,Hebrew
ויקח את אדרת אליהו אשר נפלה מעליו ויכה את המים ויאמר איה יהוה אלהי אליהו אף הוא ויכה את המים ויחצו הנה והנה ויעבר אלישע׃,Hebrew
ויראהו בני הנביאים אשר ביריחו מנגד ויאמרו נחה רוח אליהו על אלישע ויבאו לקראתו וישתחוו לו ארצה׃,Hebrew
ויאמרו אליו הנה נא יש את עבדיך חמשים אנשים בני חיל ילכו נא ויבקשו את אדניך פן נשאו רוח יהוה וישלכהו באחד ההרים או באחת הגיאות ויאמר לא תשלחו׃,Hebrew
ויפצרו בו עד בש ויאמר שלחו וישלחו חמשים איש ויבקשו שלשה ימים ולא מצאהו׃,Hebrew
וישבו אליו והוא ישב ביריחו ויאמר אלהם הלוא אמרתי אליכם אל תלכו׃,Hebrew
ויאמרו אנשי העיר אל אלישע הנה נא מושב העיר טוב כאשר אדני ראה והמים רעים והארץ משכלת׃,Hebrew
ויאמר קחו לי צלחית חדשה ושימו שם מלח ויקחו אליו׃,Hebrew
ויצא אל מוצא המים וישלך שם מלח ויאמר כה אמר יהוה רפאתי למים האלה לא יהיה משם עוד מות ומשכלת׃,Hebrew
וירפו המים עד היום הזה כדבר אלישע אשר דבר׃,Hebrew
ויעל משם בית אל והוא עלה בדרך ונערים קטנים יצאו מן העיר ויתקלסו בו ויאמרו לו עלה קרח עלה קרח׃,Hebrew
ויפן אחריו ויראם ויקללם בשם יהוה ותצאנה שתים דבים מן היער ותבקענה מהם ארבעים ושני ילדים׃,Hebrew
וילך משם אל הר הכרמל ומשם שב שמרון׃,Hebrew
ויהורם בן אחאב מלך על ישראל בשמרון בשנת שמנה עשרה ליהושפט מלך יהודה וימלך שתים עשרה שנה׃,Hebrew
ויעשה הרע בעיני יהוה רק לא כאביו וכאמו ויסר את מצבת הבעל אשר עשה אביו׃,Hebrew
רק בחטאות ירבעם בן נבט אשר החטיא את ישראל דבק לא סר ממנה׃,Hebrew
ומישע מלך מואב היה נקד והשיב למלך ישראל מאה אלף כרים ומאה אלף אילים צמר׃,Hebrew
ויהי כמות אחאב ויפשע מלך מואב במלך ישראל׃,Hebrew
ויצא המלך יהורם ביום ההוא משמרון ויפקד את כל ישראל׃,Hebrew
וילך וישלח אל יהושפט מלך יהודה לאמר מלך מואב פשע בי התלך אתי אל מואב למלחמה ויאמר אעלה כמוני כמוך כעמי כעמך כסוסי כסוסיך׃,Hebrew
ויאמר אי זה הדרך נעלה ויאמר דרך מדבר אדום׃,Hebrew
וילך מלך ישראל ומלך יהודה ומלך אדום ויסבו דרך שבעת ימים ולא היה מים למחנה ולבהמה אשר ברגליהם׃,Hebrew
ויאמר מלך ישראל אהה כי קרא יהוה לשלשת המלכים האלה לתת אותם ביד מואב׃,Hebrew
ויאמר יהושפט האין פה נביא ליהוה ונדרשה את יהוה מאותו ויען אחד מעבדי מלך ישראל ויאמר פה אלישע בן שפט אשר יצק מים על ידי אליהו׃,Hebrew
ויאמר יהושפט יש אותו דבר יהוה וירדו אליו מלך ישראל ויהושפט ומלך אדום׃,Hebrew
ויאמר אלישע אל מלך ישראל מה לי ולך לך אל נביאי אביך ואל נביאי אמך ויאמר לו מלך ישראל אל כי קרא יהוה לשלשת המלכים האלה לתת אותם ביד מואב׃,Hebrew
ויאמר אלישע חי יהוה צבאות אשר עמדתי לפניו כי לולי פני יהושפט מלך יהודה אני נשא אם אביט אליך ואם אראך׃,Hebrew
ועתה קחו לי מנגן והיה כנגן המנגן ותהי עליו יד יהוה׃,Hebrew
ויאמר כה אמר יהוה עשה הנחל הזה גבים גבים׃,Hebrew
כי כה אמר יהוה לא תראו רוח ולא תראו גשם והנחל ההוא ימלא מים ושתיתם אתם ומקניכם ובהמתכם׃,Hebrew
ונקל זאת בעיני יהוה ונתן את מואב בידכם׃,Hebrew
והכיתם כל עיר מבצר וכל עיר מבחור וכל עץ טוב תפילו וכל מעיני מים תסתמו וכל החלקה הטובה תכאבו באבנים׃,Hebrew
ויהי בבקר כעלות המנחה והנה מים באים מדרך אדום ותמלא הארץ את המים׃,Hebrew
וכל מואב שמעו כי עלו המלכים להלחם בם ויצעקו מכל חגר חגרה ומעלה ויעמדו על הגבול׃,Hebrew
וישכימו בבקר והשמש זרחה על המים ויראו מואב מנגד את המים אדמים כדם׃,Hebrew
ויאמרו דם זה החרב נחרבו המלכים ויכו איש את רעהו ועתה לשלל מואב׃,Hebrew
ויבאו אל מחנה ישראל ויקמו ישראל ויכו את מואב וינסו מפניהם ויבו בה והכות את מואב׃,Hebrew
והערים יהרסו וכל חלקה טובה ישליכו איש אבנו ומלאוה וכל מעין מים יסתמו וכל עץ טוב יפילו עד השאיר אבניה בקיר חרשת ויסבו הקלעים ויכוה׃,Hebrew
וירא מלך מואב כי חזק ממנו המלחמה ויקח אותו שבע מאות איש שלף חרב להבקיע אל מלך אדום ולא יכלו׃,Hebrew
ויקח את בנו הבכור אשר ימלך תחתיו ויעלהו עלה על החמה ויהי קצף גדול על ישראל ויסעו מעליו וישבו לארץ׃,Hebrew
ואשה אחת מנשי בני הנביאים צעקה אל אלישע לאמר עבדך אישי מת ואתה ידעת כי עבדך היה ירא את יהוה והנשה בא לקחת את שני ילדי לו לעבדים׃,Hebrew
ויאמר אליה אלישע מה אעשה לך הגידי לי מה יש לכי בבית ותאמר אין לשפחתך כל בבית כי אם אסוך שמן׃,Hebrew
ויאמר לכי שאלי לך כלים מן החוץ מאת כל שכנכי כלים רקים אל תמעיטי׃,Hebrew
ובאת וסגרת הדלת בעדך ובעד בניך ויצקת על כל הכלים האלה והמלא תסיעי׃,Hebrew
ותלך מאתו ותסגר הדלת בעדה ובעד בניה הם מגשים אליה והיא מיצקת׃,Hebrew
ויהי כמלאת הכלים ותאמר אל בנה הגישה אלי עוד כלי ויאמר אליה אין עוד כלי ויעמד השמן׃,Hebrew
ותבא ותגד לאיש האלהים ויאמר לכי מכרי את השמן ושלמי את נשיכי ואת בניכי תחיי בנותר׃,Hebrew
ויהי היום ויעבר אלישע אל שונם ושם אשה גדולה ותחזק בו לאכל לחם ויהי מדי עברו יסר שמה לאכל לחם׃,Hebrew
ותאמר אל אישה הנה נא ידעתי כי איש אלהים קדוש הוא עבר עלינו תמיד׃,Hebrew
נעשה נא עלית קיר קטנה ונשים לו שם מטה ושלחן וכסא ומנורה והיה בבאו אלינו יסור שמה׃,Hebrew
ויהי היום ויבא שמה ויסר אל העליה וישכב שמה׃,Hebrew
ויאמר אל גחזי נערו קרא לשונמית הזאת ויקרא לה ותעמד לפניו׃,Hebrew
ויאמר לו אמר נא אליה הנה חרדת אלינו את כל החרדה הזאת מה לעשות לך היש לדבר לך אל המלך או אל שר הצבא ותאמר בתוך עמי אנכי ישבת׃,Hebrew
ויאמר ומה לעשות לה ויאמר גיחזי אבל בן אין לה ואישה זקן׃,Hebrew
ויאמר קרא לה ויקרא לה ותעמד בפתח׃,Hebrew
ויאמר למועד הזה כעת חיה אתי חבקת בן ותאמר אל אדני איש האלהים אל תכזב בשפחתך׃,Hebrew
ותהר האשה ותלד בן למועד הזה כעת חיה אשר דבר אליה אלישע׃,Hebrew
ויגדל הילד ויהי היום ויצא אל אביו אל הקצרים׃,Hebrew
ויאמר אל אביו ראשי ראשי ויאמר אל הנער שאהו אל אמו׃,Hebrew
וישאהו ויביאהו אל אמו וישב על ברכיה עד הצהרים וימת׃,Hebrew
ותעל ותשכבהו על מטת איש האלהים ותסגר בעדו ותצא׃,Hebrew
ותקרא אל אישה ותאמר שלחה נא לי אחד מן הנערים ואחת האתנות וארוצה עד איש האלהים ואשובה׃,Hebrew
ויאמר מדוע אתי הלכתי אליו היום לא חדש ולא שבת ותאמר שלום׃,Hebrew
ותחבש האתון ותאמר אל נערה נהג ולך אל תעצר לי לרכב כי אם אמרתי לך׃,Hebrew
ותלך ותבוא אל איש האלהים אל הר הכרמל ויהי כראות איש האלהים אתה מנגד ויאמר אל גיחזי נערו הנה השונמית הלז׃,Hebrew
עתה רוץ נא לקראתה ואמר לה השלום לך השלום לאישך השלום לילד ותאמר שלום׃,Hebrew
ותבא אל איש האלהים אל ההר ותחזק ברגליו ויגש גיחזי להדפה ויאמר איש האלהים הרפה לה כי נפשה מרה לה ויהוה העלים ממני ולא הגיד לי׃,Hebrew
ותאמר השאלתי בן מאת אדני הלא אמרתי לא תשלה אתי׃,Hebrew
ויאמר לגיחזי חגר מתניך וקח משענתי בידך ולך כי תמצא איש לא תברכנו וכי יברכך איש לא תעננו ושמת משענתי על פני הנער׃,Hebrew
ותאמר אם הנער חי יהוה וחי נפשך אם אעזבך ויקם וילך אחריה׃,Hebrew
וגחזי עבר לפניהם וישם את המשענת על פני הנער ואין קול ואין קשב וישב לקראתו ויגד לו לאמר לא הקיץ הנער׃,Hebrew
ויבא אלישע הביתה והנה הנער מת משכב על מטתו׃,Hebrew
ויבא ויסגר הדלת בעד שניהם ויתפלל אל יהוה׃,Hebrew
ויעל וישכב על הילד וישם פיו על פיו ועיניו על עיניו וכפיו על כפו ויגהר עליו ויחם בשר הילד׃,Hebrew
וישב וילך בבית אחת הנה ואחת הנה ויעל ויגהר עליו ויזורר הנער עד שבע פעמים ויפקח הנער את עיניו׃,Hebrew
ויקרא אל גיחזי ויאמר קרא אל השנמית הזאת ויקראה ותבוא אליו ויאמר שאי בנך׃,Hebrew
ותבא ותפל על רגליו ותשתחו ארצה ותשא את בנה ותצא׃,Hebrew
ואלישע שב הגלגלה והרעב בארץ ובני הנביאים ישבים לפניו ויאמר לנערו שפת הסיר הגדולה ובשל נזיד לבני הנביאים׃,Hebrew
ויצא אחד אל השדה ללקט ארת וימצא גפן שדה וילקט ממנו פקעת שדה מלא בגדו ויבא ויפלח אל סיר הנזיד כי לא ידעו׃,Hebrew
ויצקו לאנשים לאכול ויהי כאכלם מהנזיד והמה צעקו ויאמרו מות בסיר איש האלהים ולא יכלו לאכל׃,Hebrew
ויאמר וקחו קמח וישלך אל הסיר ויאמר צק לעם ויאכלו ולא היה דבר רע בסיר׃,Hebrew
ואיש בא מבעל שלשה ויבא לאיש האלהים לחם בכורים עשרים לחם שערים וכרמל בצקלנו ויאמר תן לעם ויאכלו׃,Hebrew
ויאמר משרתו מה אתן זה לפני מאה איש ויאמר תן לעם ויאכלו כי כה אמר יהוה אכל והותר׃,Hebrew
ויתן לפניהם ויאכלו ויותרו כדבר יהוה׃,Hebrew
ונעמן שר צבא מלך ארם היה איש גדול לפני אדניו ונשא פנים כי בו נתן יהוה תשועה לארם והאיש היה גבור חיל מצרע׃,Hebrew
וארם יצאו גדודים וישבו מארץ ישראל נערה קטנה ותהי לפני אשת נעמן׃,Hebrew
ותאמר אל גברתה אחלי אדני לפני הנביא אשר בשמרון אז יאסף אתו מצרעתו׃,Hebrew
ויבא ויגד לאדניו לאמר כזאת וכזאת דברה הנערה אשר מארץ ישראל׃,Hebrew
ויאמר מלך ארם לך בא ואשלחה ספר אל מלך ישראל וילך ויקח בידו עשר ככרי כסף וששת אלפים זהב ועשר חליפות בגדים׃,Hebrew
ויבא הספר אל מלך ישראל לאמר ועתה כבוא הספר הזה אליך הנה שלחתי אליך את נעמן עבדי ואספתו מצרעתו׃,Hebrew
ויהי כקרא מלך ישראל את הספר ויקרע בגדיו ויאמר האלהים אני להמית ולהחיות כי זה שלח אלי לאסף איש מצרעתו כי אך דעו נא וראו כי מתאנה הוא לי׃,Hebrew
ויהי כשמע אלישע איש האלהים כי קרע מלך ישראל את בגדיו וישלח אל המלך לאמר למה קרעת בגדיך יבא נא אלי וידע כי יש נביא בישראל׃,Hebrew
ויבא נעמן בסוסו וברכבו ויעמד פתח הבית לאלישע׃,Hebrew
וישלח אליו אלישע מלאך לאמר הלוך ורחצת שבע פעמים בירדן וישב בשרך לך וטהר׃,Hebrew
ויקצף נעמן וילך ויאמר הנה אמרתי אלי יצא יצוא ועמד וקרא בשם יהוה אלהיו והניף ידו אל המקום ואסף המצרע׃,Hebrew
הלא טוב אבנה ופרפר נהרות דמשק מכל מימי ישראל הלא ארחץ בהם וטהרתי ויפן וילך בחמה׃,Hebrew
ויגשו עבדיו וידברו אליו ויאמרו אבי דבר גדול הנביא דבר אליך הלוא תעשה ואף כי אמר אליך רחץ וטהר׃,Hebrew
וירד ויטבל בירדן שבע פעמים כדבר איש האלהים וישב בשרו כבשר נער קטן ויטהר׃,Hebrew
וישב אל איש האלהים הוא וכל מחנהו ויבא ויעמד לפניו ויאמר הנה נא ידעתי כי אין אלהים בכל הארץ כי אם בישראל ועתה קח נא ברכה מאת עבדך׃,Hebrew
ויאמר חי יהוה אשר עמדתי לפניו אם אקח ויפצר בו לקחת וימאן׃,Hebrew
ויאמר נעמן ולא יתן נא לעבדך משא צמד פרדים אדמה כי לוא יעשה עוד עבדך עלה וזבח לאלהים אחרים כי אם ליהוה׃,Hebrew
לדבר הזה יסלח יהוה לעבדך בבוא אדני בית רמון להשתחות שמה והוא נשען על ידי והשתחויתי בית רמן בהשתחויתי בית רמן יסלח נא יהוה לעבדך בדבר הזה׃,Hebrew
ויאמר לו לך לשלום וילך מאתו כברת ארץ׃,Hebrew
ויאמר גיחזי נער אלישע איש האלהים הנה חשך אדני את נעמן הארמי הזה מקחת מידו את אשר הביא חי יהוה כי אם רצתי אחריו ולקחתי מאתו מאומה׃,Hebrew
וירדף גיחזי אחרי נעמן ויראה נעמן רץ אחריו ויפל מעל המרכבה לקראתו ויאמר השלום׃,Hebrew
ויאמר שלום אדני שלחני לאמר הנה עתה זה באו אלי שני נערים מהר אפרים מבני הנביאים תנה נא להם ככר כסף ושתי חלפות בגדים׃,Hebrew
ויאמר נעמן הואל קח ככרים ויפרץ בו ויצר ככרים כסף בשני חרטים ושתי חלפות בגדים ויתן אל שני נעריו וישאו לפניו׃,Hebrew
ויבא אל העפל ויקח מידם ויפקד בבית וישלח את האנשים וילכו׃,Hebrew
והוא בא ויעמד אל אדניו ויאמר אליו אלישע מאן גחזי ויאמר לא הלך עבדך אנה ואנה׃,Hebrew
ויאמר אליו לא לבי הלך כאשר הפך איש מעל מרכבתו לקראתך העת לקחת את הכסף ולקחת בגדים וזיתים וכרמים וצאן ובקר ועבדים ושפחות׃,Hebrew
וצרעת נעמן תדבק בך ובזרעך לעולם ויצא מלפניו מצרע כשלג׃,Hebrew
ויאמרו בני הנביאים אל אלישע הנה נא המקום אשר אנחנו ישבים שם לפניך צר ממנו׃,Hebrew
נלכה נא עד הירדן ונקחה משם איש קורה אחת ונעשה לנו שם מקום לשבת שם ויאמר לכו׃,Hebrew
ויאמר האחד הואל נא ולך את עבדיך ויאמר אני אלך׃,Hebrew
וילך אתם ויבאו הירדנה ויגזרו העצים׃,Hebrew
ויהי האחד מפיל הקורה ואת הברזל נפל אל המים ויצעק ויאמר אהה אדני והוא שאול׃,Hebrew
ויאמר איש האלהים אנה נפל ויראהו את המקום ויקצב עץ וישלך שמה ויצף הברזל׃,Hebrew
ויאמר הרם לך וישלח ידו ויקחהו׃,Hebrew
ומלך ארם היה נלחם בישראל ויועץ אל עבדיו לאמר אל מקום פלני אלמני תחנתי׃,Hebrew
וישלח איש האלהים אל מלך ישראל לאמר השמר מעבר המקום הזה כי שם ארם נחתים׃,Hebrew
וישלח מלך ישראל אל המקום אשר אמר לו איש האלהים והזהירה ונשמר שם לא אחת ולא שתים׃,Hebrew
ויסער לב מלך ארם על הדבר הזה ויקרא אל עבדיו ויאמר אליהם הלוא תגידו לי מי משלנו אל מלך ישראל׃,Hebrew
ויאמר אחד מעבדיו לוא אדני המלך כי אלישע הנביא אשר בישראל יגיד למלך ישראל את הדברים אשר תדבר בחדר משכבך׃,Hebrew
ויאמר לכו וראו איכה הוא ואשלח ואקחהו ויגד לו לאמר הנה בדתן׃,Hebrew
וישלח שמה סוסים ורכב וחיל כבד ויבאו לילה ויקפו על העיר׃,Hebrew
וישכם משרת איש האלהים לקום ויצא והנה חיל סובב את העיר וסוס ורכב ויאמר נערו אליו אהה אדני איכה נעשה׃,Hebrew
ויאמר אל תירא כי רבים אשר אתנו מאשר אותם׃,Hebrew
ויתפלל אלישע ויאמר יהוה פקח נא את עיניו ויראה ויפקח יהוה את עיני הנער וירא והנה ההר מלא סוסים ורכב אש סביבת אלישע׃,Hebrew
וירדו אליו ויתפלל אלישע אל יהוה ויאמר הך נא את הגוי הזה בסנורים ויכם בסנורים כדבר אלישע׃,Hebrew
ויאמר אלהם אלישע לא זה הדרך ולא זה העיר לכו אחרי ואוליכה אתכם אל האיש אשר תבקשון וילך אותם שמרונה׃,Hebrew
ויהי כבאם שמרון ויאמר אלישע יהוה פקח את עיני אלה ויראו ויפקח יהוה את עיניהם ויראו והנה בתוך שמרון׃,Hebrew
ויאמר מלך ישראל אל אלישע כראתו אותם האכה אכה אבי׃,Hebrew
ויאמר לא תכה האשר שבית בחרבך ובקשתך אתה מכה שים לחם ומים לפניהם ויאכלו וישתו וילכו אל אדניהם׃,Hebrew
ויכרה להם כרה גדולה ויאכלו וישתו וישלחם וילכו אל אדניהם ולא יספו עוד גדודי ארם לבוא בארץ ישראל׃,Hebrew
ויהי אחרי כן ויקבץ בן הדד מלך ארם את כל מחנהו ויעל ויצר על שמרון׃,Hebrew
ויהי רעב גדול בשמרון והנה צרים עליה עד היות ראש חמור בשמנים כסף ורבע הקב חרייונים בחמשה כסף׃,Hebrew
ויהי מלך ישראל עבר על החמה ואשה צעקה אליו לאמר הושיעה אדני המלך׃,Hebrew
ויאמר אל יושעך יהוה מאין אושיעך המן הגרן או מן היקב׃,Hebrew
ויאמר לה המלך מה לך ותאמר האשה הזאת אמרה אלי תני את בנך ונאכלנו היום ואת בני נאכל מחר׃,Hebrew
ונבשל את בני ונאכלהו ואמר אליה ביום האחר תני את בנך ונאכלנו ותחבא את בנה׃,Hebrew
ויהי כשמע המלך את דברי האשה ויקרע את בגדיו והוא עבר על החמה וירא העם והנה השק על בשרו מבית׃,Hebrew
ויאמר כה יעשה לי אלהים וכה יוסף אם יעמד ראש אלישע בן שפט עליו היום׃,Hebrew
ואלישע ישב בביתו והזקנים ישבים אתו וישלח איש מלפניו בטרם יבא המלאך אליו והוא אמר אל הזקנים הראיתם כי שלח בן המרצח הזה להסיר את ראשי ראו כבא המלאך סגרו הדלת ולחצתם אתו בדלת הלוא קול רגלי אדניו אחריו׃,Hebrew
עודנו מדבר עמם והנה המלאך ירד אליו ויאמר הנה זאת הרעה מאת יהוה מה אוחיל ליהוה עוד׃,Hebrew
ויאמר אלישע שמעו דבר יהוה כה אמר יהוה כעת מחר סאה סלת בשקל וסאתים שערים בשקל בשער שמרון׃,Hebrew
ויען השליש אשר למלך נשען על ידו את איש האלהים ויאמר הנה יהוה עשה ארבות בשמים היהיה הדבר הזה ויאמר הנכה ראה בעיניך ומשם לא תאכל׃,Hebrew
וארבעה אנשים היו מצרעים פתח השער ויאמרו איש אל רעהו מה אנחנו ישבים פה עד מתנו׃,Hebrew
אם אמרנו נבוא העיר והרעב בעיר ומתנו שם ואם ישבנו פה ומתנו ועתה לכו ונפלה אל מחנה ארם אם יחינו נחיה ואם ימיתנו ומתנו׃,Hebrew
ויקומו בנשף לבוא אל מחנה ארם ויבאו עד קצה מחנה ארם והנה אין שם איש׃,Hebrew
ואדני השמיע את מחנה ארם קול רכב קול סוס קול חיל גדול ויאמרו איש אל אחיו הנה שכר עלינו מלך ישראל את מלכי החתים ואת מלכי מצרים לבוא עלינו׃,Hebrew
ויקומו וינוסו בנשף ויעזבו את אהליהם ואת סוסיהם ואת חמריהם המחנה כאשר היא וינסו אל נפשם׃,Hebrew
ויבאו המצרעים האלה עד קצה המחנה ויבאו אל אהל אחד ויאכלו וישתו וישאו משם כסף וזהב ובגדים וילכו ויטמנו וישבו ויבאו אל אהל אחר וישאו משם וילכו ויטמנו׃,Hebrew
ויאמרו איש אל רעהו לא כן אנחנו עשים היום הזה יום בשרה הוא ואנחנו מחשים וחכינו עד אור הבקר ומצאנו עוון ועתה לכו ונבאה ונגידה בית המלך׃,Hebrew
ויבאו ויקראו אל שער העיר ויגידו להם לאמר באנו אל מחנה ארם והנה אין שם איש וקול אדם כי אם הסוס אסור והחמור אסור ואהלים כאשר המה׃,Hebrew
ויקרא השערים ויגידו בית המלך פנימה׃,Hebrew
ויקם המלך לילה ויאמר אל עבדיו אגידה נא לכם את אשר עשו לנו ארם ידעו כי רעבים אנחנו ויצאו מן המחנה להחבה בהשדה לאמר כי יצאו מן העיר ונתפשם חיים ואל העיר נבא׃,Hebrew
ויען אחד מעבדיו ויאמר ויקחו נא חמשה מן הסוסים הנשארים אשר נשארו בה הנם ככל ההמון ישראל אשר נשארו בה הנם ככל המון ישראל אשר תמו ונשלחה ונראה׃,Hebrew
ויקחו שני רכב סוסים וישלח המלך אחרי מחנה ארם לאמר לכו וראו׃,Hebrew
וילכו אחריהם עד הירדן והנה כל הדרך מלאה בגדים וכלים אשר השליכו ארם בהחפזם וישבו המלאכים ויגדו למלך׃,Hebrew
ויצא העם ויבזו את מחנה ארם ויהי סאה סלת בשקל וסאתים שערים בשקל כדבר יהוה׃,Hebrew
והמלך הפקיד את השליש אשר נשען על ידו על השער וירמסהו העם בשער וימת כאשר דבר איש האלהים אשר דבר ברדת המלך אליו׃,Hebrew
ויהי כדבר איש האלהים אל המלך לאמר סאתים שערים בשקל וסאה סלת בשקל יהיה כעת מחר בשער שמרון׃,Hebrew
ויען השליש את איש האלהים ויאמר והנה יהוה עשה ארבות בשמים היהיה כדבר הזה ויאמר הנך ראה בעיניך ומשם לא תאכל׃,Hebrew
ויהי לו כן וירמסו אתו העם בשער וימת׃,Hebrew
ואלישע דבר אל האשה אשר החיה את בנה לאמר קומי ולכי אתי וביתך וגורי באשר תגורי כי קרא יהוה לרעב וגם בא אל הארץ שבע שנים׃,Hebrew
ותקם האשה ותעש כדבר איש האלהים ותלך היא וביתה ותגר בארץ פלשתים שבע שנים׃,Hebrew
ויהי מקצה שבע שנים ותשב האשה מארץ פלשתים ותצא לצעק אל המלך אל ביתה ואל שדה׃,Hebrew
והמלך מדבר אל גחזי נער איש האלהים לאמר ספרה נא לי את כל הגדלות אשר עשה אלישע׃,Hebrew
ויהי הוא מספר למלך את אשר החיה את המת והנה האשה אשר החיה את בנה צעקת אל המלך על ביתה ועל שדה ויאמר גחזי אדני המלך זאת האשה וזה בנה אשר החיה אלישע׃,Hebrew
וישאל המלך לאשה ותספר לו ויתן לה המלך סריס אחד לאמר השיב את כל אשר לה ואת כל תבואת השדה מיום עזבה את הארץ ועד עתה׃,Hebrew
ויבא אלישע דמשק ובן הדד מלך ארם חלה ויגד לו לאמר בא איש האלהים עד הנה׃,Hebrew
ויאמר המלך אל חזהאל קח בידך מנחה ולך לקראת איש האלהים ודרשת את יהוה מאותו לאמר האחיה מחלי זה׃,Hebrew
וילך חזאל לקראתו ויקח מנחה בידו וכל טוב דמשק משא ארבעים גמל ויבא ויעמד לפניו ויאמר בנך בן הדד מלך ארם שלחני אליך לאמר האחיה מחלי זה׃,Hebrew
ויאמר אליו אלישע לך אמר לא חיה תחיה והראני יהוה כי מות ימות׃,Hebrew
ויעמד את פניו וישם עד בש ויבך איש האלהים׃,Hebrew
ויאמר חזאל מדוע אדני בכה ויאמר כי ידעתי את אשר תעשה לבני ישראל רעה מבצריהם תשלח באש ובחריהם בחרב תהרג ועלליהם תרטש והרתיהם תבקע׃,Hebrew
ויאמר חזהאל כי מה עבדך הכלב כי יעשה הדבר הגדול הזה ויאמר אלישע הראני יהוה אתך מלך על ארם׃,Hebrew
וילך מאת אלישע ויבא אל אדניו ויאמר לו מה אמר לך אלישע ויאמר אמר לי חיה תחיה׃,Hebrew
ויהי ממחרת ויקח המכבר ויטבל במים ויפרש על פניו וימת וימלך חזהאל תחתיו׃,Hebrew
ובשנת חמש ליורם בן אחאב מלך ישראל ויהושפט מלך יהודה מלך יהורם בן יהושפט מלך יהודה׃,Hebrew
בן שלשים ושתים שנה היה במלכו ושמנה שנה מלך בירושלם׃,Hebrew
וילך בדרך מלכי ישראל כאשר עשו בית אחאב כי בת אחאב היתה לו לאשה ויעש הרע בעיני יהוה׃,Hebrew
ולא אבה יהוה להשחית את יהודה למען דוד עבדו כאשר אמר לו לתת לו ניר לבניו כל הימים׃,Hebrew
בימיו פשע אדום מתחת יד יהודה וימלכו עליהם מלך׃,Hebrew
ויעבר יורם צעירה וכל הרכב עמו ויהי הוא קם לילה ויכה את אדום הסביב אליו ואת שרי הרכב וינס העם לאהליו׃,Hebrew
ויפשע אדום מתחת יד יהודה עד היום הזה אז תפשע לבנה בעת ההיא׃,Hebrew
ויתר דברי יורם וכל אשר עשה הלוא הם כתובים על ספר דברי הימים למלכי יהודה׃,Hebrew
וישכב יורם עם אבתיו ויקבר עם אבתיו בעיר דוד וימלך אחזיהו בנו תחתיו׃,Hebrew
בשנת שתים עשרה שנה ליורם בן אחאב מלך ישראל מלך אחזיהו בן יהורם מלך יהודה׃,Hebrew
בן עשרים ושתים שנה אחזיהו במלכו ושנה אחת מלך בירושלם ושם אמו עתליהו בת עמרי מלך ישראל׃,Hebrew
וילך בדרך בית אחאב ויעש הרע בעיני יהוה כבית אחאב כי חתן בית אחאב הוא׃,Hebrew
וילך את יורם בן אחאב למלחמה עם חזהאל מלך ארם ברמת גלעד ויכו ארמים את יורם׃,Hebrew
וישב יורם המלך להתרפא ביזרעאל מן המכים אשר יכהו ארמים ברמה בהלחמו את חזהאל מלך ארם ואחזיהו בן יהורם מלך יהודה ירד לראות את יורם בן אחאב ביזרעאל כי חלה הוא׃,Hebrew
ואלישע הנביא קרא לאחד מבני הנביאים ויאמר לו חגר מתניך וקח פך השמן הזה בידך ולך רמת גלעד׃,Hebrew
ובאת שמה וראה שם יהוא בן יהושפט בן נמשי ובאת והקמתו מתוך אחיו והביאת אתו חדר בחדר׃,Hebrew
ולקחת פך השמן ויצקת על ראשו ואמרת כה אמר יהוה משחתיך למלך אל ישראל ופתחת הדלת ונסתה ולא תחכה׃,Hebrew
וילך הנער הנער הנביא רמת גלעד׃,Hebrew
ויבא והנה שרי החיל ישבים ויאמר דבר לי אליך השר ויאמר יהוא אל מי מכלנו ויאמר אליך השר׃,Hebrew
ויקם ויבא הביתה ויצק השמן אל ראשו ויאמר לו כה אמר יהוה אלהי ישראל משחתיך למלך אל עם יהוה אל ישראל׃,Hebrew
והכיתה את בית אחאב אדניך ונקמתי דמי עבדי הנביאים ודמי כל עבדי יהוה מיד איזבל׃,Hebrew
ואבד כל בית אחאב והכרתי לאחאב משתין בקיר ועצור ועזוב בישראל׃,Hebrew
ונתתי את בית אחאב כבית ירבעם בן נבט וכבית בעשא בן אחיה׃,Hebrew
ואת איזבל יאכלו הכלבים בחלק יזרעאל ואין קבר ויפתח הדלת וינס׃,Hebrew
ויהוא יצא אל עבדי אדניו ויאמר לו השלום מדוע בא המשגע הזה אליך ויאמר אליהם אתם ידעתם את האיש ואת שיחו׃,Hebrew
ויאמרו שקר הגד נא לנו ויאמר כזאת וכזאת אמר אלי לאמר כה אמר יהוה משחתיך למלך אל ישראל׃,Hebrew
וימהרו ויקחו איש בגדו וישימו תחתיו אל גרם המעלות ויתקעו בשופר ויאמרו מלך יהוא׃,Hebrew
ויתקשר יהוא בן יהושפט בן נמשי אל יורם ויורם היה שמר ברמת גלעד הוא וכל ישראל מפני חזאל מלך ארם׃,Hebrew
וישב יהורם המלך להתרפא ביזרעאל מן המכים אשר יכהו ארמים בהלחמו את חזאל מלך ארם ויאמר יהוא אם יש נפשכם אל יצא פליט מן העיר ללכת לגיד ביזרעאל׃,Hebrew
וירכב יהוא וילך יזרעאלה כי יורם שכב שמה ואחזיה מלך יהודה ירד לראות את יורם׃,Hebrew
והצפה עמד על המגדל ביזרעאל וירא את שפעת יהוא בבאו ויאמר שפעת אני ראה ויאמר יהורם קח רכב ושלח לקראתם ויאמר השלום׃,Hebrew
וילך רכב הסוס לקראתו ויאמר כה אמר המלך השלום ויאמר יהוא מה לך ולשלום סב אל אחרי ויגד הצפה לאמר בא המלאך עד הם ולא שב׃,Hebrew
וישלח רכב סוס שני ויבא אלהם ויאמר כה אמר המלך שלום ויאמר יהוא מה לך ולשלום סב אל אחרי׃,Hebrew
ויגד הצפה לאמר בא עד אליהם ולא שב והמנהג כמנהג יהוא בן נמשי כי בשגעון ינהג׃,Hebrew
ויאמר יהורם אסר ויאסר רכבו ויצא יהורם מלך ישראל ואחזיהו מלך יהודה איש ברכבו ויצאו לקראת יהוא וימצאהו בחלקת נבות היזרעאלי׃,Hebrew
ויהי כראות יהורם את יהוא ויאמר השלום יהוא ויאמר מה השלום עד זנוני איזבל אמך וכשפיה הרבים׃,Hebrew
ויהפך יהורם ידיו וינס ויאמר אל אחזיהו מרמה אחזיה׃,Hebrew
ויהוא מלא ידו בקשת ויך את יהורם בין זרעיו ויצא החצי מלבו ויכרע ברכבו׃,Hebrew
ויאמר אל בדקר שלשה שא השלכהו בחלקת שדה נבות היזרעאלי כי זכר אני ואתה את רכבים צמדים אחרי אחאב אביו ויהוה נשא עליו את המשא הזה׃,Hebrew
אם לא את דמי נבות ואת דמי בניו ראיתי אמש נאם יהוה ושלמתי לך בחלקה הזאת נאם יהוה ועתה שא השלכהו בחלקה כדבר יהוה׃,Hebrew
ואחזיה מלך יהודה ראה וינס דרך בית הגן וירדף אחריו יהוא ויאמר גם אתו הכהו אל המרכבה במעלה גור אשר את יבלעם וינס מגדו וימת שם׃,Hebrew
וירכבו אתו עבדיו ירושלמה ויקברו אתו בקברתו עם אבתיו בעיר דוד׃,Hebrew
ובשנת אחת עשרה שנה ליורם בן אחאב מלך אחזיה על יהודה׃,Hebrew
ויבוא יהוא יזרעאלה ואיזבל שמעה ותשם בפוך עיניה ותיטב את ראשה ותשקף בעד החלון׃,Hebrew
ויהוא בא בשער ותאמר השלום זמרי הרג אדניו׃,Hebrew
וישא פניו אל החלון ויאמר מי אתי מי וישקיפו אליו שנים שלשה סריסים׃,Hebrew
ויאמר שמטהו וישמטוה ויז מדמה אל הקיר ואל הסוסים וירמסנה׃,Hebrew
ויבא ויאכל וישת ויאמר פקדו נא את הארורה הזאת וקברוה כי בת מלך היא׃,Hebrew
וילכו לקברה ולא מצאו בה כי אם הגלגלת והרגלים וכפות הידים׃,Hebrew
וישבו ויגידו לו ויאמר דבר יהוה הוא אשר דבר ביד עבדו אליהו התשבי לאמר בחלק יזרעאל יאכלו הכלבים את בשר איזבל׃,Hebrew
והית נבלת איזבל כדמן על פני השדה בחלק יזרעאל אשר לא יאמרו זאת איזבל׃,Hebrew
ולאחאב שבעים בנים בשמרון ויכתב יהוא ספרים וישלח שמרון אל שרי יזרעאל הזקנים ואל האמנים אחאב לאמר׃,Hebrew
ועתה כבא הספר הזה אליכם ואתכם בני אדניכם ואתכם הרכב והסוסים ועיר מבצר והנשק׃,Hebrew
וראיתם הטוב והישר מבני אדניכם ושמתם על כסא אביו והלחמו על בית אדניכם׃,Hebrew
ויראו מאד מאד ויאמרו הנה שני המלכים לא עמדו לפניו ואיך נעמד אנחנו׃,Hebrew
וישלח אשר על הבית ואשר על העיר והזקנים והאמנים אל יהוא לאמר עבדיך אנחנו וכל אשר תאמר אלינו נעשה לא נמליך איש הטוב בעיניך עשה׃,Hebrew
ויכתב אליהם ספר שנית לאמר אם לי אתם ולקלי אתם שמעים קחו את ראשי אנשי בני אדניכם ובאו אלי כעת מחר יזרעאלה ובני המלך שבעים איש את גדלי העיר מגדלים אותם׃,Hebrew
ויהי כבא הספר אליהם ויקחו את בני המלך וישחטו שבעים איש וישימו את ראשיהם בדודים וישלחו אליו יזרעאלה׃,Hebrew
ויבא המלאך ויגד לו לאמר הביאו ראשי בני המלך ויאמר שימו אתם שני צברים פתח השער עד הבקר׃,Hebrew
ויהי בבקר ויצא ויעמד ויאמר אל כל העם צדקים אתם הנה אני קשרתי על אדני ואהרגהו ומי הכה את כל אלה׃,Hebrew
דעו אפוא כי לא יפל מדבר יהוה ארצה אשר דבר יהוה על בית אחאב ויהוה עשה את אשר דבר ביד עבדו אליהו׃,Hebrew
ויך יהוא את כל הנשארים לבית אחאב ביזרעאל וכל גדליו ומידעיו וכהניו עד בלתי השאיר לו שריד׃,Hebrew
ויקם ויבא וילך שמרון הוא בית עקד הרעים בדרך׃,Hebrew
ויהוא מצא את אחי אחזיהו מלך יהודה ויאמר מי אתם ויאמרו אחי אחזיהו אנחנו ונרד לשלום בני המלך ובני הגבירה׃,Hebrew
ויאמר תפשום חיים ויתפשום חיים וישחטום אל בור בית עקד ארבעים ושנים איש ולא השאיר איש מהם׃,Hebrew
וילך משם וימצא את יהונדב בן רכב לקראתו ויברכהו ויאמר אליו היש את לבבך ישר כאשר לבבי עם לבבך ויאמר יהונדב יש ויש תנה את ידך ויתן ידו ויעלהו אליו אל המרכבה׃,Hebrew
ויאמר לכה אתי וראה בקנאתי ליהוה וירכבו אתו ברכבו׃,Hebrew
ויבא שמרון ויך את כל הנשארים לאחאב בשמרון עד השמידו כדבר יהוה אשר דבר אל אליהו׃,Hebrew
ויקבץ יהוא את כל העם ויאמר אלהם אחאב עבד את הבעל מעט יהוא יעבדנו הרבה׃,Hebrew
ועתה כל נביאי הבעל כל עבדיו וכל כהניו קראו אלי איש אל יפקד כי זבח גדול לי לבעל כל אשר יפקד לא יחיה ויהוא עשה בעקבה למען האביד את עבדי הבעל׃,Hebrew
ויאמר יהוא קדשו עצרה לבעל ויקראו׃,Hebrew
וישלח יהוא בכל ישראל ויבאו כל עבדי הבעל ולא נשאר איש אשר לא בא ויבאו בית הבעל וימלא בית הבעל פה לפה׃,Hebrew
ויאמר לאשר על המלתחה הוצא לבוש לכל עבדי הבעל ויצא להם המלבוש׃,Hebrew
ויבא יהוא ויהונדב בן רכב בית הבעל ויאמר לעבדי הבעל חפשו וראו פן יש פה עמכם מעבדי יהוה כי אם עבדי הבעל לבדם׃,Hebrew
ויבאו לעשות זבחים ועלות ויהוא שם לו בחוץ שמנים איש ויאמר האיש אשר ימלט מן האנשים אשר אני מביא על ידיכם נפשו תחת נפשו׃,Hebrew
ויהי ככלתו לעשות העלה ויאמר יהוא לרצים ולשלשים באו הכום איש אל יצא ויכום לפי חרב וישלכו הרצים והשלשים וילכו עד עיר בית הבעל׃,Hebrew
ויצאו את מצבות בית הבעל וישרפוה׃,Hebrew
ויתצו את מצבת הבעל ויתצו את בית הבעל וישמהו למחראות עד היום׃,Hebrew
וישמד יהוא את הבעל מישראל׃,Hebrew
רק חטאי ירבעם בן נבט אשר החטיא את ישראל לא סר יהוא מאחריהם עגלי הזהב אשר בית אל ואשר בדן׃,Hebrew
ויאמר יהוה אל יהוא יען אשר הטיבת לעשות הישר בעיני ככל אשר בלבבי עשית לבית אחאב בני רבעים ישבו לך על כסא ישראל׃,Hebrew
ויהוא לא שמר ללכת בתורת יהוה אלהי ישראל בכל לבבו לא סר מעל חטאות ירבעם אשר החטיא את ישראל׃,Hebrew
בימים ההם החל יהוה לקצות בישראל ויכם חזאל בכל גבול ישראל׃,Hebrew
מן הירדן מזרח השמש את כל ארץ הגלעד הגדי והראובני והמנשי מערער אשר על נחל ארנן והגלעד והבשן׃,Hebrew
ויתר דברי יהוא וכל אשר עשה וכל גבורתו הלוא הם כתובים על ספר דברי הימים למלכי ישראל׃,Hebrew
וישכב יהוא עם אבתיו ויקברו אתו בשמרון וימלך יהואחז בנו תחתיו׃,Hebrew
והימים אשר מלך יהוא על ישראל עשרים ושמנה שנה בשמרון׃,Hebrew
ועתליה אם אחזיהו וראתה כי מת בנה ותקם ותאבד את כל זרע הממלכה׃,Hebrew
ותקח יהושבע בת המלך יורם אחות אחזיהו את יואש בן אחזיה ותגנב אתו מתוך בני המלך הממותתים אתו ואת מינקתו בחדר המטות ויסתרו אתו מפני עתליהו ולא הומת׃,Hebrew
ויהי אתה בית יהוה מתחבא שש שנים ועתליה מלכת על הארץ׃,Hebrew
ובשנה השביעית שלח יהוידע ויקח את שרי המאיות לכרי ולרצים ויבא אתם אליו בית יהוה ויכרת להם ברית וישבע אתם בבית יהוה וירא אתם את בן המלך׃,Hebrew
ויצום לאמר זה הדבר אשר תעשון השלשית מכם באי השבת ושמרי משמרת בית המלך׃,Hebrew
והשלשית בשער סור והשלשית בשער אחר הרצים ושמרתם את משמרת הבית מסח׃,Hebrew
ושתי הידות בכם כל יצאי השבת ושמרו את משמרת בית יהוה אל המלך׃,Hebrew
והקפתם על המלך סביב איש וכליו בידו והבא אל השדרות יומת והיו את המלך בצאתו ובבאו׃,Hebrew
ויעשו שרי המאיות ככל אשר צוה יהוידע הכהן ויקחו איש את אנשיו באי השבת עם יצאי השבת ויבאו אל יהוידע הכהן׃,Hebrew
ויתן הכהן לשרי המאיות את החנית ואת השלטים אשר למלך דוד אשר בבית יהוה׃,Hebrew
ויעמדו הרצים איש וכליו בידו מכתף הבית הימנית עד כתף הבית השמאלית למזבח ולבית על המלך סביב׃,Hebrew
ויוצא את בן המלך ויתן עליו את הנזר ואת העדות וימלכו אתו וימשחהו ויכו כף ויאמרו יחי המלך׃,Hebrew
ותשמע עתליה את קול הרצין העם ותבא אל העם בית יהוה׃,Hebrew
ותרא והנה המלך עמד על העמוד כמשפט והשרים והחצצרות אל המלך וכל עם הארץ שמח ותקע בחצצרות ותקרע עתליה את בגדיה ותקרא קשר קשר׃,Hebrew
ויצו יהוידע הכהן את שרי המאיות פקדי החיל ויאמר אליהם הוציאו אתה אל מבית לשדרת והבא אחריה המת בחרב כי אמר הכהן אל תומת בית יהוה׃,Hebrew
וישמו לה ידים ותבוא דרך מבוא הסוסים בית המלך ותומת שם׃,Hebrew
ויכרת יהוידע את הברית בין יהוה ובין המלך ובין העם להיות לעם ליהוה ובין המלך ובין העם׃,Hebrew
ויבאו כל עם הארץ בית הבעל ויתצהו את מזבחתו ואת צלמיו שברו היטב ואת מתן כהן הבעל הרגו לפני המזבחות וישם הכהן פקדות על בית יהוה׃,Hebrew
ויקח את שרי המאות ואת הכרי ואת הרצים ואת כל עם הארץ וירידו את המלך מבית יהוה ויבואו דרך שער הרצים בית המלך וישב על כסא המלכים׃,Hebrew
וישמח כל עם הארץ והעיר שקטה ואת עתליהו המיתו בחרב בית מלך׃,Hebrew
בן שבע שנים יהואש במלכו׃,Hebrew
בשנת שבע ליהוא מלך יהואש וארבעים שנה מלך בירושלם ושם אמו צביה מבאר שבע׃,Hebrew
ויעש יהואש הישר בעיני יהוה כל ימיו אשר הורהו יהוידע הכהן׃,Hebrew
רק הבמות לא סרו עוד העם מזבחים ומקטרים בבמות׃,Hebrew
ויאמר יהואש אל הכהנים כל כסף הקדשים אשר יובא בית יהוה כסף עובר איש כסף נפשות ערכו כל כסף אשר יעלה על לב איש להביא בית יהוה׃,Hebrew
יקחו להם הכהנים איש מאת מכרו והם יחזקו את בדק הבית לכל אשר ימצא שם בדק׃,Hebrew
ויהי בשנת עשרים ושלש שנה למלך יהואש לא חזקו הכהנים את בדק הבית׃,Hebrew
ויקרא המלך יהואש ליהוידע הכהן ולכהנים ויאמר אלהם מדוע אינכם מחזקים את בדק הבית ועתה אל תקחו כסף מאת מכריכם כי לבדק הבית תתנהו׃,Hebrew
ויאתו הכהנים לבלתי קחת כסף מאת העם ולבלתי חזק את בדק הבית׃,Hebrew
ויקח יהוידע הכהן ארון אחד ויקב חר בדלתו ויתן אתו אצל המזבח בימין בבוא איש בית יהוה ונתנו שמה הכהנים שמרי הסף את כל הכסף המובא בית יהוה׃,Hebrew
ויהי כראותם כי רב הכסף בארון ויעל ספר המלך והכהן הגדול ויצרו וימנו את הכסף הנמצא בית יהוה׃,Hebrew
ונתנו את הכסף המתכן על יד עשי המלאכה הפקדים בית יהוה ויוציאהו לחרשי העץ ולבנים העשים בית יהוה׃,Hebrew
ולגדרים ולחצבי האבן ולקנות עצים ואבני מחצב לחזק את בדק בית יהוה ולכל אשר יצא על הבית לחזקה׃,Hebrew
אך לא יעשה בית יהוה ספות כסף מזמרות מזרקות חצצרות כל כלי זהב וכלי כסף מן הכסף המובא בית יהוה׃,Hebrew
כי לעשי המלאכה יתנהו וחזקו בו את בית יהוה׃,Hebrew
ולא יחשבו את האנשים אשר יתנו את הכסף על ידם לתת לעשי המלאכה כי באמנה הם עשים׃,Hebrew
כסף אשם וכסף חטאות לא יובא בית יהוה לכהנים יהיו׃,Hebrew
אז יעלה חזאל מלך ארם וילחם על גת וילכדה וישם חזאל פניו לעלות על ירושלם׃,Hebrew
ויקח יהואש מלך יהודה את כל הקדשים אשר הקדישו יהושפט ויהורם ואחזיהו אבתיו מלכי יהודה ואת קדשיו ואת כל הזהב הנמצא באצרות בית יהוה ובית המלך וישלח לחזאל מלך ארם ויעל מעל ירושלם׃,Hebrew
ויתר דברי יואש וכל אשר עשה הלוא הם כתובים על ספר דברי הימים למלכי יהודה׃,Hebrew
ויקמו עבדיו ויקשרו קשר ויכו את יואש בית מלא היורד סלא׃,Hebrew
ויוזבד בן שמעת ויהוזבד בן שמר עבדיו הכהו וימת ויקברו אתו עם אבתיו בעיר דוד וימלך אמציה בנו תחתיו׃,Hebrew
בשנת עשרים ושלש שנה ליואש בן אחזיהו מלך יהודה מלך יהואחז בן יהוא על ישראל בשמרון שבע עשרה שנה׃,Hebrew
ויעש הרע בעיני יהוה וילך אחר חטאת ירבעם בן נבט אשר החטיא את ישראל לא סר ממנה׃,Hebrew
ויחר אף יהוה בישראל ויתנם ביד חזאל מלך ארם וביד בן הדד בן חזאל כל הימים׃,Hebrew
ויחל יהואחז את פני יהוה וישמע אליו יהוה כי ראה את לחץ ישראל כי לחץ אתם מלך ארם׃,Hebrew
ויתן יהוה לישראל מושיע ויצאו מתחת יד ארם וישבו בני ישראל באהליהם כתמול שלשום׃,Hebrew
אך לא סרו מחטאות בית ירבעם אשר החטי את ישראל בה הלך וגם האשרה עמדה בשמרון׃,Hebrew
כי לא השאיר ליהואחז עם כי אם חמשים פרשים ועשרה רכב ועשרת אלפים רגלי כי אבדם מלך ארם וישמם כעפר לדש׃,Hebrew
ויתר דברי יהואחז וכל אשר עשה וגבורתו הלוא הם כתובים על ספר דברי הימים למלכי ישראל׃,Hebrew
וישכב יהואחז עם אבתיו ויקברהו בשמרון וימלך יואש בנו תחתיו׃,Hebrew
בשנת שלשים ושבע שנה ליואש מלך יהודה מלך יהואש בן יהואחז על ישראל בשמרון שש עשרה שנה׃,Hebrew
ויעשה הרע בעיני יהוה לא סר מכל חטאות ירבעם בן נבט אשר החטיא את ישראל בה הלך׃,Hebrew
ויתר דברי יואש וכל אשר עשה וגבורתו אשר נלחם עם אמציה מלך יהודה הלוא הם כתובים על ספר דברי הימים למלכי ישראל׃,Hebrew
וישכב יואש עם אבתיו וירבעם ישב על כסאו ויקבר יואש בשמרון עם מלכי ישראל׃,Hebrew
ואלישע חלה את חליו אשר ימות בו וירד אליו יואש מלך ישראל ויבך על פניו ויאמר אבי אבי רכב ישראל ופרשיו׃,Hebrew
ויאמר לו אלישע קח קשת וחצים ויקח אליו קשת וחצים׃,Hebrew
ויאמר למלך ישראל הרכב ידך על הקשת וירכב ידו וישם אלישע ידיו על ידי המלך׃,Hebrew
ויאמר פתח החלון קדמה ויפתח ויאמר אלישע ירה ויור ויאמר חץ תשועה ליהוה וחץ תשועה בארם והכית את ארם באפק עד כלה׃,Hebrew
ויאמר קח החצים ויקח ויאמר למלך ישראל הך ארצה ויך שלש פעמים ויעמד׃,Hebrew
ויקצף עליו איש האלהים ויאמר להכות חמש או שש פעמים אז הכית את ארם עד כלה ועתה שלש פעמים תכה את ארם׃,Hebrew
וימת אלישע ויקברהו וגדודי מואב יבאו בארץ בא שנה׃,Hebrew
ויהי הם קברים איש והנה ראו את הגדוד וישליכו את האיש בקבר אלישע וילך ויגע האיש בעצמות אלישע ויחי ויקם על רגליו׃,Hebrew
וחזאל מלך ארם לחץ את ישראל כל ימי יהואחז׃,Hebrew
ויחן יהוה אתם וירחמם ויפן אליהם למען בריתו את אברהם יצחק ויעקב ולא אבה השחיתם ולא השליכם מעל פניו עד עתה׃,Hebrew
וימת חזאל מלך ארם וימלך בן הדד בנו תחתיו׃,Hebrew
וישב יהואש בן יהואחז ויקח את הערים מיד בן הדד בן חזאל אשר לקח מיד יהואחז אביו במלחמה שלש פעמים הכהו יואש וישב את ערי ישראל׃,Hebrew
בשנת שתים ליואש בן יואחז מלך ישראל מלך אמציהו בן יואש מלך יהודה׃,Hebrew
בן עשרים וחמש שנה היה במלכו ועשרים ותשע שנה מלך בירושלם ושם אמו יהועדין מן ירושלם׃,Hebrew
ויעש הישר בעיני יהוה רק לא כדוד אביו ככל אשר עשה יואש אביו עשה׃,Hebrew
רק הבמות לא סרו עוד העם מזבחים ומקטרים בבמות׃,Hebrew
ויהי כאשר חזקה הממלכה בידו ויך את עבדיו המכים את המלך אביו׃,Hebrew
ואת בני המכים לא המית ככתוב בספר תורת משה אשר צוה יהוה לאמר לא יומתו אבות על בנים ובנים לא יומתו על אבות כי אם איש בחטאו ימות׃,Hebrew
הוא הכה את אדום בגיא המלח עשרת אלפים ותפש את הסלע במלחמה ויקרא את שמה יקתאל עד היום הזה׃,Hebrew
אז שלח אמציה מלאכים אל יהואש בן יהואחז בן יהוא מלך ישראל לאמר לכה נתראה פנים׃,Hebrew
וישלח יהואש מלך ישראל אל אמציהו מלך יהודה לאמר החוח אשר בלבנון שלח אל הארז אשר בלבנון לאמר תנה את בתך לבני לאשה ותעבר חית השדה אשר בלבנון ותרמס את החוח׃,Hebrew
הכה הכית את אדום ונשאך לבך הכבד ושב בביתך ולמה תתגרה ברעה ונפלתה אתה ויהודה עמך׃,Hebrew
ולא שמע אמציהו ויעל יהואש מלך ישראל ויתראו פנים הוא ואמציהו מלך יהודה בבית שמש אשר ליהודה׃,Hebrew
וינגף יהודה לפני ישראל וינסו איש לאהלו׃,Hebrew
ואת אמציהו מלך יהודה בן יהואש בן אחזיהו תפש יהואש מלך ישראל בבית שמש ויבאו ירושלם ויפרץ בחומת ירושלם בשער אפרים עד שער הפנה ארבע מאות אמה׃,Hebrew
ולקח את כל הזהב והכסף ואת כל הכלים הנמצאים בית יהוה ובאצרות בית המלך ואת בני התערבות וישב שמרונה׃,Hebrew
ויתר דברי יהואש אשר עשה וגבורתו ואשר נלחם עם אמציהו מלך יהודה הלא הם כתובים על ספר דברי הימים למלכי ישראל׃,Hebrew
וישכב יהואש עם אבתיו ויקבר בשמרון עם מלכי ישראל וימלך ירבעם בנו תחתיו׃,Hebrew
ויחי אמציהו בן יואש מלך יהודה אחרי מות יהואש בן יהואחז מלך ישראל חמש עשרה שנה׃,Hebrew
ויתר דברי אמציהו הלא הם כתובים על ספר דברי הימים למלכי יהודה׃,Hebrew
ויקשרו עליו קשר בירושלם וינס לכישה וישלחו אחריו לכישה וימתהו שם׃,Hebrew
וישאו אתו על הסוסים ויקבר בירושלם עם אבתיו בעיר דוד׃,Hebrew
ויקחו כל עם יהודה את עזריה והוא בן שש עשרה שנה וימלכו אתו תחת אביו אמציהו׃,Hebrew
הוא בנה את אילת וישבה ליהודה אחרי שכב המלך עם אבתיו׃,Hebrew
בשנת חמש עשרה שנה לאמציהו בן יואש מלך יהודה מלך ירבעם בן יואש מלך ישראל בשמרון ארבעים ואחת שנה׃,Hebrew
ויעש הרע בעיני יהוה לא סר מכל חטאות ירבעם בן נבט אשר החטיא את ישראל׃,Hebrew
הוא השיב את גבול ישראל מלבוא חמת עד ים הערבה כדבר יהוה אלהי ישראל אשר דבר ביד עבדו יונה בן אמתי הנביא אשר מגת החפר׃,Hebrew
כי ראה יהוה את עני ישראל מרה מאד ואפס עצור ואפס עזוב ואין עזר לישראל׃,Hebrew
ולא דבר יהוה למחות את שם ישראל מתחת השמים ויושיעם ביד ירבעם בן יואש׃,Hebrew
ויתר דברי ירבעם וכל אשר עשה וגבורתו אשר נלחם ואשר השיב את דמשק ואת חמת ליהודה בישראל הלא הם כתובים על ספר דברי הימים למלכי ישראל׃,Hebrew
וישכב ירבעם עם אבתיו עם מלכי ישראל וימלך זכריה בנו תחתיו׃,Hebrew
בשנת עשרים ושבע שנה לירבעם מלך ישראל מלך עזריה בן אמציה מלך יהודה׃,Hebrew
בן שש עשרה שנה היה במלכו וחמשים ושתים שנה מלך בירושלם ושם אמו יכליהו מירושלם׃,Hebrew
ויעש הישר בעיני יהוה ככל אשר עשה אמציהו אביו׃,Hebrew
רק הבמות לא סרו עוד העם מזבחים ומקטרים בבמות׃,Hebrew
וינגע יהוה את המלך ויהי מצרע עד יום מתו וישב בבית החפשית ויותם בן המלך על הבית שפט את עם הארץ׃,Hebrew
ויתר דברי עזריהו וכל אשר עשה הלא הם כתובים על ספר דברי הימים למלכי יהודה׃,Hebrew
וישכב עזריה עם אבתיו ויקברו אתו עם אבתיו בעיר דוד וימלך יותם בנו תחתיו׃,Hebrew
בשנת שלשים ושמנה שנה לעזריהו מלך יהודה מלך זכריהו בן ירבעם על ישראל בשמרון ששה חדשים׃,Hebrew
ויעש הרע בעיני יהוה כאשר עשו אבתיו לא סר מחטאות ירבעם בן נבט אשר החטיא את ישראל׃,Hebrew
ויקשר עליו שלם בן יבש ויכהו קבל עם וימיתהו וימלך תחתיו׃,Hebrew
ויתר דברי זכריה הנם כתובים על ספר דברי הימים למלכי ישראל׃,Hebrew
הוא דבר יהוה אשר דבר אל יהוא לאמר בני רביעים ישבו לך על כסא ישראל ויהי כן׃,Hebrew
שלום בן יביש מלך בשנת שלשים ותשע שנה לעזיה מלך יהודה וימלך ירח ימים בשמרון׃,Hebrew
ויעל מנחם בן גדי מתרצה ויבא שמרון ויך את שלום בן יביש בשמרון וימיתהו וימלך תחתיו׃,Hebrew
ויתר דברי שלום וקשרו אשר קשר הנם כתבים על ספר דברי הימים למלכי ישראל׃,Hebrew
אז יכה מנחם את תפסח ואת כל אשר בה ואת גבוליה מתרצה כי לא פתח ויך את כל ההרותיה בקע׃,Hebrew
בשנת שלשים ותשע שנה לעזריה מלך יהודה מלך מנחם בן גדי על ישראל עשר שנים בשמרון׃,Hebrew
ויעש הרע בעיני יהוה לא סר מעל חטאות ירבעם בן נבט אשר החטיא את ישראל כל ימיו׃,Hebrew
בא פול מלך אשור על הארץ ויתן מנחם לפול אלף ככר כסף להיות ידיו אתו להחזיק הממלכה בידו׃,Hebrew
ויצא מנחם את הכסף על ישראל על כל גבורי החיל לתת למלך אשור חמשים שקלים כסף לאיש אחד וישב מלך אשור ולא עמד שם בארץ׃,Hebrew
ויתר דברי מנחם וכל אשר עשה הלוא הם כתובים על ספר דברי הימים למלכי ישראל׃,Hebrew
וישכב מנחם עם אבתיו וימלך פקחיה בנו תחתיו׃,Hebrew
בשנת חמשים שנה לעזריה מלך יהודה מלך פקחיה בן מנחם על ישראל בשמרון שנתים׃,Hebrew
ויעש הרע בעיני יהוה לא סר מחטאות ירבעם בן נבט אשר החטיא את ישראל׃,Hebrew
ויקשר עליו פקח בן רמליהו שלישו ויכהו בשמרון בארמון בית מלך את ארגב ואת האריה ועמו חמשים איש מבני גלעדים וימיתהו וימלך תחתיו׃,Hebrew
ויתר דברי פקחיה וכל אשר עשה הנם כתובים על ספר דברי הימים למלכי ישראל׃,Hebrew
בשנת חמשים ושתים שנה לעזריה מלך יהודה מלך פקח בן רמליהו על ישראל בשמרון עשרים שנה׃,Hebrew
ויעש הרע בעיני יהוה לא סר מן חטאות ירבעם בן נבט אשר החטיא את ישראל׃,Hebrew
בימי פקח מלך ישראל בא תגלת פלאסר מלך אשור ויקח את עיון ואת אבל בית מעכה ואת ינוח ואת קדש ואת חצור ואת הגלעד ואת הגלילה כל ארץ נפתלי ויגלם אשורה׃,Hebrew
ויקשר קשר הושע בן אלה על פקח בן רמליהו ויכהו וימיתהו וימלך תחתיו בשנת עשרים ליותם בן עזיה׃,Hebrew
ויתר דברי פקח וכל אשר עשה הנם כתובים על ספר דברי הימים למלכי ישראל׃,Hebrew
בשנת שתים לפקח בן רמליהו מלך ישראל מלך יותם בן עזיהו מלך יהודה׃,Hebrew
בן עשרים וחמש שנה היה במלכו ושש עשרה שנה מלך בירושלם ושם אמו ירושא בת צדוק׃,Hebrew
ויעש הישר בעיני יהוה ככל אשר עשה עזיהו אביו עשה׃,Hebrew
רק הבמות לא סרו עוד העם מזבחים ומקטרים בבמות הוא בנה את שער בית יהוה העליון׃,Hebrew
ויתר דברי יותם אשר עשה הלא הם כתובים על ספר דברי הימים למלכי יהודה׃,Hebrew
בימים ההם החל יהוה להשליח ביהודה רצין מלך ארם ואת פקח בן רמליהו׃,Hebrew
וישכב יותם עם אבתיו ויקבר עם אבתיו בעיר דוד אביו וימלך אחז בנו תחתיו׃,Hebrew
בשנת שבע עשרה שנה לפקח בן רמליהו מלך אחז בן יותם מלך יהודה׃,Hebrew
בן עשרים שנה אחז במלכו ושש עשרה שנה מלך בירושלם ולא עשה הישר בעיני יהוה אלהיו כדוד אביו׃,Hebrew
וילך בדרך מלכי ישראל וגם את בנו העביר באש כתעבות הגוים אשר הוריש יהוה אתם מפני בני ישראל׃,Hebrew
ויזבח ויקטר בבמות ועל הגבעות ותחת כל עץ רענן׃,Hebrew
אז יעלה רצין מלך ארם ופקח בן רמליהו מלך ישראל ירושלם למלחמה ויצרו על אחז ולא יכלו להלחם׃,Hebrew
בעת ההיא השיב רצין מלך ארם את אילת לארם וינשל את היהודים מאילות וארמים באו אילת וישבו שם עד היום הזה׃,Hebrew
וישלח אחז מלאכים אל תגלת פלסר מלך אשור לאמר עבדך ובנך אני עלה והושעני מכף מלך ארם ומכף מלך ישראל הקומים עלי׃,Hebrew
ויקח אחז את הכסף ואת הזהב הנמצא בית יהוה ובאצרות בית המלך וישלח למלך אשור שחד׃,Hebrew
וישמע אליו מלך אשור ויעל מלך אשור אל דמשק ויתפשה ויגלה קירה ואת רצין המית׃,Hebrew
וילך המלך אחז לקראת תגלת פלאסר מלך אשור דומשק וירא את המזבח אשר בדמשק וישלח המלך אחז אל אוריה הכהן את דמות המזבח ואת תבניתו לכל מעשהו׃,Hebrew
ויבן אוריה הכהן את המזבח ככל אשר שלח המלך אחז מדמשק כן עשה אוריה הכהן עד בוא המלך אחז מדמשק׃,Hebrew
ויבא המלך מדמשק וירא המלך את המזבח ויקרב המלך על המזבח ויעל עליו׃,Hebrew
ויקטר את עלתו ואת מנחתו ויסך את נסכו ויזרק את דם השלמים אשר לו על המזבח׃,Hebrew
ואת המזבח הנחשת אשר לפני יהוה ויקרב מאת פני הבית מבין המזבח ומבין בית יהוה ויתן אתו על ירך המזבח צפונה׃,Hebrew
ויצוהו המלך אחז את אוריה הכהן לאמר על המזבח הגדול הקטר את עלת הבקר ואת מנחת הערב ואת עלת המלך ואת מנחתו ואת עלת כל עם הארץ ומנחתם ונסכיהם וכל דם עלה וכל דם זבח עליו תזרק ומזבח הנחשת יהיה לי לבקר׃,Hebrew
ויעש אוריה הכהן ככל אשר צוה המלך אחז׃,Hebrew
ויקצץ המלך אחז את המסגרות המכנות ויסר מעליהם ואת הכיר ואת הים הורד מעל הבקר הנחשת אשר תחתיה ויתן אתו על מרצפת אבנים׃,Hebrew
ואת מיסך השבת אשר בנו בבית ואת מבוא המלך החיצונה הסב בית יהוה מפני מלך אשור׃,Hebrew
ויתר דברי אחז אשר עשה הלא הם כתובים על ספר דברי הימים למלכי יהודה׃,Hebrew
וישכב אחז עם אבתיו ויקבר עם אבתיו בעיר דוד וימלך חזקיהו בנו תחתיו׃,Hebrew
בשנת שתים עשרה לאחז מלך יהודה מלך הושע בן אלה בשמרון על ישראל תשע שנים׃,Hebrew
ויעש הרע בעיני יהוה רק לא כמלכי ישראל אשר היו לפניו׃,Hebrew
עליו עלה שלמנאסר מלך אשור ויהי לו הושע עבד וישב לו מנחה׃,Hebrew
וימצא מלך אשור בהושע קשר אשר שלח מלאכים אל סוא מלך מצרים ולא העלה מנחה למלך אשור כשנה בשנה ויעצרהו מלך אשור ויאסרהו בית כלא׃,Hebrew
ויעל מלך אשור בכל הארץ ויעל שמרון ויצר עליה שלש שנים׃,Hebrew
בשנת התשיעית להושע לכד מלך אשור את שמרון ויגל את ישראל אשורה וישב אתם בחלח ובחבור נהר גוזן וערי מדי׃,Hebrew
ויהי כי חטאו בני ישראל ליהוה אלהיהם המעלה אתם מארץ מצרים מתחת יד פרעה מלך מצרים וייראו אלהים אחרים׃,Hebrew
וילכו בחקות הגוים אשר הוריש יהוה מפני בני ישראל ומלכי ישראל אשר עשו׃,Hebrew
ויחפאו בני ישראל דברים אשר לא כן על יהוה אלהיהם ויבנו להם במות בכל עריהם ממגדל נוצרים עד עיר מבצר׃,Hebrew
ויצבו להם מצבות ואשרים על כל גבעה גבהה ותחת כל עץ רענן׃,Hebrew
ויקטרו שם בכל במות כגוים אשר הגלה יהוה מפניהם ויעשו דברים רעים להכעיס את יהוה׃,Hebrew
ויעבדו הגללים אשר אמר יהוה להם לא תעשו את הדבר הזה׃,Hebrew
ויעד יהוה בישראל וביהודה ביד כל נביאו כל חזה לאמר שבו מדרכיכם הרעים ושמרו מצותי חקותי ככל התורה אשר צויתי את אבתיכם ואשר שלחתי אליכם ביד עבדי הנביאים׃,Hebrew
ולא שמעו ויקשו את ערפם כערף אבותם אשר לא האמינו ביהוה אלהיהם׃,Hebrew
וימאסו את חקיו ואת בריתו אשר כרת את אבותם ואת עדותיו אשר העיד בם וילכו אחרי ההבל ויהבלו ואחרי הגוים אשר סביבתם אשר צוה יהוה אתם לבלתי עשות כהם׃,Hebrew
ויעזבו את כל מצות יהוה אלהיהם ויעשו להם מסכה שנים עגלים ויעשו אשירה וישתחוו לכל צבא השמים ויעבדו את הבעל׃,Hebrew
ויעבירו את בניהם ואת בנותיהם באש ויקסמו קסמים וינחשו ויתמכרו לעשות הרע בעיני יהוה להכעיסו׃,Hebrew
ויתאנף יהוה מאד בישראל ויסרם מעל פניו לא נשאר רק שבט יהודה לבדו׃,Hebrew
גם יהודה לא שמר את מצות יהוה אלהיהם וילכו בחקות ישראל אשר עשו׃,Hebrew
וימאס יהוה בכל זרע ישראל ויענם ויתנם ביד שסים עד אשר השליכם מפניו׃,Hebrew
כי קרע ישראל מעל בית דוד וימליכו את ירבעם בן נבט וידא ירבעם את ישראל מאחרי יהוה והחטיאם חטאה גדולה׃,Hebrew
וילכו בני ישראל בכל חטאות ירבעם אשר עשה לא סרו ממנה׃,Hebrew
עד אשר הסיר יהוה את ישראל מעל פניו כאשר דבר ביד כל עבדיו הנביאים ויגל ישראל מעל אדמתו אשורה עד היום הזה׃,Hebrew
ויבא מלך אשור מבבל ומכותה ומעוא ומחמת וספרוים וישב בערי שמרון תחת בני ישראל וירשו את שמרון וישבו בעריה׃,Hebrew
ויהי בתחלת שבתם שם לא יראו את יהוה וישלח יהוה בהם את האריות ויהיו הרגים בהם׃,Hebrew
ויאמרו למלך אשור לאמר הגוים אשר הגלית ותושב בערי שמרון לא ידעו את משפט אלהי הארץ וישלח בם את האריות והנם ממיתים אותם כאשר אינם ידעים את משפט אלהי הארץ׃,Hebrew
ויצו מלך אשור לאמר הליכו שמה אחד מהכהנים אשר הגליתם משם וילכו וישבו שם וירם את משפט אלהי הארץ׃,Hebrew
ויבא אחד מהכהנים אשר הגלו משמרון וישב בבית אל ויהי מורה אתם איך ייראו את יהוה׃,Hebrew
ויהיו עשים גוי גוי אלהיו ויניחו בבית הבמות אשר עשו השמרנים גוי גוי בעריהם אשר הם ישבים שם׃,Hebrew
ואנשי בבל עשו את סכות בנות ואנשי כות עשו את נרגל ואנשי חמת עשו את אשימא׃,Hebrew
והעוים עשו נבחז ואת תרתק והספרוים שרפים את בניהם באש לאדרמלך וענמלך אלה ספרים׃,Hebrew
ויהיו יראים את יהוה ויעשו להם מקצותם כהני במות ויהיו עשים להם בבית הבמות׃,Hebrew
את יהוה היו יראים ואת אלהיהם היו עבדים כמשפט הגוים אשר הגלו אתם משם׃,Hebrew
עד היום הזה הם עשים כמשפטים הראשנים אינם יראים את יהוה ואינם עשים כחקתם וכמשפטם וכתורה וכמצוה אשר צוה יהוה את בני יעקב אשר שם שמו ישראל׃,Hebrew
ויכרת יהוה אתם ברית ויצום לאמר לא תיראו אלהים אחרים ולא תשתחוו להם ולא תעבדום ולא תזבחו להם׃,Hebrew
כי אם את יהוה אשר העלה אתכם מארץ מצרים בכח גדול ובזרוע נטויה אתו תיראו ולו תשתחוו ולו תזבחו׃,Hebrew
ואת החקים ואת המשפטים והתורה והמצוה אשר כתב לכם תשמרון לעשות כל הימים ולא תיראו אלהים אחרים׃,Hebrew
והברית אשר כרתי אתכם לא תשכחו ולא תיראו אלהים אחרים׃,Hebrew
כי אם את יהוה אלהיכם תיראו והוא יציל אתכם מיד כל איביכם׃,Hebrew
ולא שמעו כי אם כמשפטם הראשון הם עשים׃,Hebrew
ויהיו הגוים האלה יראים את יהוה ואת פסיליהם היו עבדים גם בניהם ובני בניהם כאשר עשו אבתם הם עשים עד היום הזה׃,Hebrew
ויהי בשנת שלש להושע בן אלה מלך ישראל מלך חזקיה בן אחז מלך יהודה׃,Hebrew
בן עשרים וחמש שנה היה במלכו ועשרים ותשע שנה מלך בירושלם ושם אמו אבי בת זכריה׃,Hebrew
ויעש הישר בעיני יהוה ככל אשר עשה דוד אביו׃,Hebrew
הוא הסיר את הבמות ושבר את המצבת וכרת את האשרה וכתת נחש הנחשת אשר עשה משה כי עד הימים ההמה היו בני ישראל מקטרים לו ויקרא לו נחשתן׃,Hebrew
ביהוה אלהי ישראל בטח ואחריו לא היה כמהו בכל מלכי יהודה ואשר היו לפניו׃,Hebrew
וידבק ביהוה לא סר מאחריו וישמר מצותיו אשר צוה יהוה את משה׃,Hebrew
והיה יהוה עמו בכל אשר יצא ישכיל וימרד במלך אשור ולא עבדו׃,Hebrew
הוא הכה את פלשתים עד עזה ואת גבוליה ממגדל נוצרים עד עיר מבצר׃,Hebrew
ויהי בשנה הרביעית למלך חזקיהו היא השנה השביעית להושע בן אלה מלך ישראל עלה שלמנאסר מלך אשור על שמרון ויצר עליה׃,Hebrew
וילכדה מקצה שלש שנים בשנת שש לחזקיה היא שנת תשע להושע מלך ישראל נלכדה שמרון׃,Hebrew
ויגל מלך אשור את ישראל אשורה וינחם בחלח ובחבור נהר גוזן וערי מדי׃,Hebrew
על אשר לא שמעו בקול יהוה אלהיהם ויעברו את בריתו את כל אשר צוה משה עבד יהוה ולא שמעו ולא עשו׃,Hebrew
ובארבע עשרה שנה למלך חזקיה עלה סנחריב מלך אשור על כל ערי יהודה הבצרות ויתפשם׃,Hebrew
וישלח חזקיה מלך יהודה אל מלך אשור לכישה לאמר חטאתי שוב מעלי את אשר תתן עלי אשא וישם מלך אשור על חזקיה מלך יהודה שלש מאות ככר כסף ושלשים ככר זהב׃,Hebrew
ויתן חזקיה את כל הכסף הנמצא בית יהוה ובאצרות בית המלך׃,Hebrew
בעת ההיא קצץ חזקיה את דלתות היכל יהוה ואת האמנות אשר צפה חזקיה מלך יהודה ויתנם למלך אשור׃,Hebrew
וישלח מלך אשור את תרתן ואת רב סריס ואת רב שקה מן לכיש אל המלך חזקיהו בחיל כבד ירושלם ויעלו ויבאו ירושלם ויעלו ויבאו ויעמדו בתעלת הברכה העליונה אשר במסלת שדה כובס׃,Hebrew
ויקראו אל המלך ויצא אלהם אליקים בן חלקיהו אשר על הבית ושבנה הספר ויואח בן אסף המזכיר׃,Hebrew
ויאמר אלהם רב שקה אמרו נא אל חזקיהו כה אמר המלך הגדול מלך אשור מה הבטחון הזה אשר בטחת׃,Hebrew
אמרת אך דבר שפתים עצה וגבורה למלחמה עתה על מי בטחת כי מרדת בי׃,Hebrew
עתה הנה בטחת לך על משענת הקנה הרצוץ הזה על מצרים אשר יסמך איש עליו ובא בכפו ונקבה כן פרעה מלך מצרים לכל הבטחים עליו׃,Hebrew
וכי תאמרון אלי אל יהוה אלהינו בטחנו הלוא הוא אשר הסיר חזקיהו את במתיו ואת מזבחתיו ויאמר ליהודה ולירושלם לפני המזבח הזה תשתחוו בירושלם׃,Hebrew
ועתה התערב נא את אדני את מלך אשור ואתנה לך אלפים סוסים אם תוכל לתת לך רכבים עליהם׃,Hebrew
ואיך תשיב את פני פחת אחד עבדי אדני הקטנים ותבטח לך על מצרים לרכב ולפרשים׃,Hebrew
עתה המבלעדי יהוה עליתי על המקום הזה להשחתו יהוה אמר אלי עלה על הארץ הזאת והשחיתה׃,Hebrew
ויאמר אליקים בן חלקיהו ושבנה ויואח אל רב שקה דבר נא אל עבדיך ארמית כי שמעים אנחנו ואל תדבר עמנו יהודית באזני העם אשר על החמה׃,Hebrew
ויאמר אליהם רב שקה העל אדניך ואליך שלחני אדני לדבר את הדברים האלה הלא על האנשים הישבים על החמה לאכל את חריהם ולשתות את שיניהם עמכם׃,Hebrew
ויעמד רב שקה ויקרא בקול גדול יהודית וידבר ויאמר שמעו דבר המלך הגדול מלך אשור׃,Hebrew
כה אמר המלך אל ישיא לכם חזקיהו כי לא יוכל להציל אתכם מידו׃,Hebrew
ואל יבטח אתכם חזקיהו אל יהוה לאמר הצל יצילנו יהוה ולא תנתן את העיר הזאת ביד מלך אשור׃,Hebrew
אל תשמעו אל חזקיהו כי כה אמר מלך אשור עשו אתי ברכה וצאו אלי ואכלו איש גפנו ואיש תאנתו ושתו איש מי בורו׃,Hebrew
עד באי ולקחתי אתכם אל ארץ כארצכם ארץ דגן ותירוש ארץ לחם וכרמים ארץ זית יצהר ודבש וחיו ולא תמתו ואל תשמעו אל חזקיהו כי יסית אתכם לאמר יהוה יצילנו׃,Hebrew
ההצל הצילו אלהי הגוים איש את ארצו מיד מלך אשור׃,Hebrew
איה אלהי חמת וארפד איה אלהי ספרוים הנע ועוה כי הצילו את שמרון מידי׃,Hebrew
מי בכל אלהי הארצות אשר הצילו את ארצם מידי כי יציל יהוה את ירושלם מידי׃,Hebrew
והחרישו העם ולא ענו אתו דבר כי מצות המלך היא לאמר לא תענהו׃,Hebrew
ויבא אליקים בן חלקיה אשר על הבית ושבנא הספר ויואח בן אסף המזכיר אל חזקיהו קרועי בגדים ויגדו לו דברי רב שקה׃,Hebrew
ויהי כשמע המלך חזקיהו ויקרע את בגדיו ויתכס בשק ויבא בית יהוה׃,Hebrew
וישלח את אליקים אשר על הבית ושבנא הספר ואת זקני הכהנים מתכסים בשקים אל ישעיהו הנביא בן אמוץ׃,Hebrew
ויאמרו אליו כה אמר חזקיהו יום צרה ותוכחה ונאצה היום הזה כי באו בנים עד משבר וכח אין ללדה׃,Hebrew
אולי ישמע יהוה אלהיך את כל דברי רב שקה אשר שלחו מלך אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה׃,Hebrew
ויבאו עבדי המלך חזקיהו אל ישעיהו׃,Hebrew
ויאמר להם ישעיהו כה תאמרון אל אדניכם כה אמר יהוה אל תירא מפני הדברים אשר שמעת אשר גדפו נערי מלך אשור אתי׃,Hebrew
הנני נתן בו רוח ושמע שמועה ושב לארצו והפלתיו בחרב בארצו׃,Hebrew
וישב רב שקה וימצא את מלך אשור נלחם על לבנה כי שמע כי נסע מלכיש׃,Hebrew
וישמע אל תרהקה מלך כוש לאמר הנה יצא להלחם אתך וישב וישלח מלאכים אל חזקיהו לאמר׃,Hebrew
כה תאמרון אל חזקיהו מלך יהודה לאמר אל ישאך אלהיך אשר אתה בטח בו לאמר לא תנתן ירושלם ביד מלך אשור׃,Hebrew
הנה אתה שמעת את אשר עשו מלכי אשור לכל הארצות להחרימם ואתה תנצל׃,Hebrew
ההצילו אתם אלהי הגוים אשר שחתו אבותי את גוזן ואת חרן ורצף ובני עדן אשר בתלאשר׃,Hebrew
איו מלך חמת ומלך ארפד ומלך לעיר ספרוים הנע ועוה׃,Hebrew
ויקח חזקיהו את הספרים מיד המלאכים ויקראם ויעל בית יהוה ויפרשהו חזקיהו לפני יהוה׃,Hebrew
ויתפלל חזקיהו לפני יהוה ויאמר יהוה אלהי ישראל ישב הכרבים אתה הוא האלהים לבדך לכל ממלכות הארץ אתה עשית את השמים ואת הארץ׃,Hebrew
הטה יהוה אזנך ושמע פקח יהוה עיניך וראה ושמע את דברי סנחריב אשר שלחו לחרף אלהים חי׃,Hebrew
אמנם יהוה החריבו מלכי אשור את הגוים ואת ארצם׃,Hebrew
ונתנו את אלהיהם באש כי לא אלהים המה כי אם מעשה ידי אדם עץ ואבן ויאבדום׃,Hebrew
ועתה יהוה אלהינו הושיענו נא מידו וידעו כל ממלכות הארץ כי אתה יהוה אלהים לבדך׃,Hebrew
וישלח ישעיהו בן אמוץ אל חזקיהו לאמר כה אמר יהוה אלהי ישראל אשר התפללת אלי אל סנחרב מלך אשור שמעתי׃,Hebrew
זה הדבר אשר דבר יהוה עליו בזה לך לעגה לך בתולת בת ציון אחריך ראש הניעה בת ירושלם׃,Hebrew
את מי חרפת וגדפת ועל מי הרימות קול ותשא מרום עיניך על קדוש ישראל׃,Hebrew
ביד מלאכיך חרפת אדני ותאמר ברכב רכבי אני עליתי מרום הרים ירכתי לבנון ואכרת קומת ארזיו מבחור ברשיו ואבואה מלון קצה יער כרמלו׃,Hebrew
אני קרתי ושתיתי מים זרים ואחרב בכף פעמי כל יארי מצור׃,Hebrew
הלא שמעת למרחוק אתה עשיתי למימי קדם ויצרתיה עתה הביאתיה ותהי להשות גלים נצים ערים בצרות׃,Hebrew
וישביהן קצרי יד חתו ויבשו היו עשב שדה וירק דשא חציר גגות ושדפה לפני קמה׃,Hebrew
ושבתך וצאתך ובאך ידעתי ואת התרגזך אלי׃,Hebrew
יען התרגזך אלי ושאננך עלה באזני ושמתי חחי באפך ומתגי בשפתיך והשבתיך בדרך אשר באת בה׃,Hebrew
וזה לך האות אכול השנה ספיח ובשנה השנית סחיש ובשנה השלישית זרעו וקצרו ונטעו כרמים ואכלו פרים׃,Hebrew
ויספה פליטת בית יהודה הנשארה שרש למטה ועשה פרי למעלה׃,Hebrew
כי מירושלם תצא שארית ופליטה מהר ציון קנאת יהוה תעשה זאת׃,Hebrew
לכן כה אמר יהוה אל מלך אשור לא יבא אל העיר הזאת ולא יורה שם חץ ולא יקדמנה מגן ולא ישפך עליה סללה׃,Hebrew
בדרך אשר יבא בה ישוב ואל העיר הזאת לא יבא נאם יהוה׃,Hebrew
וגנותי אל העיר הזאת להושיעה למעני ולמען דוד עבדי׃,Hebrew
ויהי בלילה ההוא ויצא מלאך יהוה ויך במחנה אשור מאה שמונים וחמשה אלף וישכימו בבקר והנה כלם פגרים מתים׃,Hebrew
ויסע וילך וישב סנחריב מלך אשור וישב בנינוה׃,Hebrew
ויהי הוא משתחוה בית נסרך אלהיו ואדרמלך ושראצר הכהו בחרב והמה נמלטו ארץ אררט וימלך אסר חדן בנו תחתיו׃,Hebrew
בימים ההם חלה חזקיהו למות ויבא אליו ישעיהו בן אמוץ הנביא ויאמר אליו כה אמר יהוה צו לביתך כי מת אתה ולא תחיה׃,Hebrew
ויסב את פניו אל הקיר ויתפלל אל יהוה לאמר׃,Hebrew
אנה יהוה זכר נא את אשר התהלכתי לפניך באמת ובלבב שלם והטוב בעיניך עשיתי ויבך חזקיהו בכי גדול׃,Hebrew
ויהי ישעיהו לא יצא העיר התיכנה ודבר יהוה היה אליו לאמר׃,Hebrew
שוב ואמרת אל חזקיהו נגיד עמי כה אמר יהוה אלהי דוד אביך שמעתי את תפלתך ראיתי את דמעתך הנני רפא לך ביום השלישי תעלה בית יהוה׃,Hebrew
והספתי על ימיך חמש עשרה שנה ומכף מלך אשור אצילך ואת העיר הזאת וגנותי על העיר הזאת למעני ולמען דוד עבדי׃,Hebrew
ויאמר ישעיהו קחו דבלת תאנים ויקחו וישימו על השחין ויחי׃,Hebrew
ויאמר חזקיהו אל ישעיהו מה אות כי ירפא יהוה לי ועליתי ביום השלישי בית יהוה׃,Hebrew
ויאמר ישעיהו זה לך האות מאת יהוה כי יעשה יהוה את הדבר אשר דבר הלך הצל עשר מעלות אם ישוב עשר מעלות׃,Hebrew
ויאמר יחזקיהו נקל לצל לנטות עשר מעלות לא כי ישוב הצל אחרנית עשר מעלות׃,Hebrew
ויקרא ישעיהו הנביא אל יהוה וישב את הצל במעלות אשר ירדה במעלות אחז אחרנית עשר מעלות׃,Hebrew
בעת ההיא שלח בראדך בלאדן בן בלאדן מלך בבל ספרים ומנחה אל חזקיהו כי שמע כי חלה חזקיהו׃,Hebrew
וישמע עליהם חזקיהו ויראם את כל בית נכתה את הכסף ואת הזהב ואת הבשמים ואת שמן הטוב ואת בית כליו ואת כל אשר נמצא באוצרתיו לא היה דבר אשר לא הראם חזקיהו בביתו ובכל ממשלתו׃,Hebrew
ויבא ישעיהו הנביא אל המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו מבבל׃,Hebrew
ויאמר מה ראו בביתך ויאמר חזקיהו את כל אשר בביתי ראו לא היה דבר אשר לא הראיתם באצרתי׃,Hebrew
ויאמר ישעיהו אל חזקיהו שמע דבר יהוה׃,Hebrew
הנה ימים באים ונשא כל אשר בביתך ואשר אצרו אבתיך עד היום הזה בבלה לא יותר דבר אמר יהוה׃,Hebrew
ומבניך אשר יצאו ממך אשר תוליד יקח והיו סריסים בהיכל מלך בבל׃,Hebrew
ויאמר חזקיהו אל ישעיהו טוב דבר יהוה אשר דברת ויאמר הלוא אם שלום ואמת יהיה בימי׃,Hebrew
ויתר דברי חזקיהו וכל גבורתו ואשר עשה את הברכה ואת התעלה ויבא את המים העירה הלא הם כתובים על ספר דברי הימים למלכי יהודה׃,Hebrew
וישכב חזקיהו עם אבתיו וימלך מנשה בנו תחתיו׃,Hebrew
בן שתים עשרה שנה מנשה במלכו וחמשים וחמש שנה מלך בירושלם ושם אמו חפצי בה׃,Hebrew
ויעש הרע בעיני יהוה כתועבת הגוים אשר הוריש יהוה מפני בני ישראל׃,Hebrew
וישב ויבן את הבמות אשר אבד חזקיהו אביו ויקם מזבחת לבעל ויעש אשרה כאשר עשה אחאב מלך ישראל וישתחו לכל צבא השמים ויעבד אתם׃,Hebrew
ובנה מזבחת בבית יהוה אשר אמר יהוה בירושלם אשים את שמי׃,Hebrew
ויבן מזבחות לכל צבא השמים בשתי חצרות בית יהוה׃,Hebrew
והעביר את בנו באש ועונן ונחש ועשה אוב וידענים הרבה לעשות הרע בעיני יהוה להכעיס׃,Hebrew
וישם את פסל האשרה אשר עשה בבית אשר אמר יהוה אל דוד ואל שלמה בנו בבית הזה ובירושלם אשר בחרתי מכל שבטי ישראל אשים את שמי לעולם׃,Hebrew
ולא אסיף להניד רגל ישראל מן האדמה אשר נתתי לאבותם רק אם ישמרו לעשות ככל אשר צויתים ולכל התורה אשר צוה אתם עבדי משה׃,Hebrew
ולא שמעו ויתעם מנשה לעשות את הרע מן הגוים אשר השמיד יהוה מפני בני ישראל׃,Hebrew
וידבר יהוה ביד עבדיו הנביאים לאמר׃,Hebrew
יען אשר עשה מנשה מלך יהודה התעבות האלה הרע מכל אשר עשו האמרי אשר לפניו ויחטא גם את יהודה בגלוליו׃,Hebrew
לכן כה אמר יהוה אלהי ישראל הנני מביא רעה על ירושלם ויהודה אשר כל שמעיו תצלנה שתי אזניו׃,Hebrew
ונטיתי על ירושלם את קו שמרון ואת משקלת בית אחאב ומחיתי את ירושלם כאשר ימחה את הצלחת מחה והפך על פניה׃,Hebrew
ונטשתי את שארית נחלתי ונתתים ביד איביהם והיו לבז ולמשסה לכל איביהם׃,Hebrew
יען אשר עשו את הרע בעיני ויהיו מכעסים אתי מן היום אשר יצאו אבותם ממצרים ועד היום הזה׃,Hebrew
וגם דם נקי שפך מנשה הרבה מאד עד אשר מלא את ירושלם פה לפה לבד מחטאתו אשר החטיא את יהודה לעשות הרע בעיני יהוה׃,Hebrew
ויתר דברי מנשה וכל אשר עשה וחטאתו אשר חטא הלא הם כתובים על ספר דברי הימים למלכי יהודה׃,Hebrew
וישכב מנשה עם אבתיו ויקבר בגן ביתו בגן עזא וימלך אמון בנו תחתיו׃,Hebrew
בן עשרים ושתים שנה אמון במלכו ושתים שנים מלך בירושלם ושם אמו משלמת בת חרוץ מן יטבה׃,Hebrew
ויעש הרע בעיני יהוה כאשר עשה מנשה אביו׃,Hebrew
וילך בכל הדרך אשר הלך אביו ויעבד את הגללים אשר עבד אביו וישתחו להם׃,Hebrew
ויעזב את יהוה אלהי אבתיו ולא הלך בדרך יהוה׃,Hebrew
ויקשרו עבדי אמון עליו וימיתו את המלך בביתו׃,Hebrew
ויך עם הארץ את כל הקשרים על המלך אמון וימליכו עם הארץ את יאשיהו בנו תחתיו׃,Hebrew
ויתר דברי אמון אשר עשה הלא הם כתובים על ספר דברי הימים למלכי יהודה׃,Hebrew
ויקבר אתו בקברתו בגן עזא וימלך יאשיהו בנו תחתיו׃,Hebrew
בן שמנה שנה יאשיהו במלכו ושלשים ואחת שנה מלך בירושלם ושם אמו ידידה בת עדיה מבצקת׃,Hebrew
ויעש הישר בעיני יהוה וילך בכל דרך דוד אביו ולא סר ימין ושמאול׃,Hebrew
ויהי בשמנה עשרה שנה למלך יאשיהו שלח המלך את שפן בן אצליהו בן משלם הספר בית יהוה לאמר׃,Hebrew
עלה אל חלקיהו הכהן הגדול ויתם את הכסף המובא בית יהוה אשר אספו שמרי הסף מאת העם׃,Hebrew
ויתנה על יד עשי המלאכה המפקדים בבית יהוה ויתנו אתו לעשי המלאכה אשר בבית יהוה לחזק בדק הבית׃,Hebrew
לחרשים ולבנים ולגדרים ולקנות עצים ואבני מחצב לחזק את הבית׃,Hebrew
אך לא יחשב אתם הכסף הנתן על ידם כי באמונה הם עשים׃,Hebrew
ויאמר חלקיהו הכהן הגדול על שפן הספר ספר התורה מצאתי בבית יהוה ויתן חלקיה את הספר אל שפן ויקראהו׃,Hebrew
ויבא שפן הספר אל המלך וישב את המלך דבר ויאמר התיכו עבדיך את הכסף הנמצא בבית ויתנהו על יד עשי המלאכה המפקדים בית יהוה׃,Hebrew
ויגד שפן הספר למלך לאמר ספר נתן לי חלקיה הכהן ויקראהו שפן לפני המלך׃,Hebrew
ויהי כשמע המלך את דברי ספר התורה ויקרע את בגדיו׃,Hebrew
ויצו המלך את חלקיה הכהן ואת אחיקם בן שפן ואת עכבור בן מיכיה ואת שפן הספר ואת עשיה עבד המלך לאמר׃,Hebrew
לכו דרשו את יהוה בעדי ובעד העם ובעד כל יהודה על דברי הספר הנמצא הזה כי גדולה חמת יהוה אשר היא נצתה בנו על אשר לא שמעו אבתינו על דברי הספר הזה לעשות ככל הכתוב עלינו׃,Hebrew
וילך חלקיהו הכהן ואחיקם ועכבור ושפן ועשיה אל חלדה הנביאה אשת שלם בן תקוה בן חרחס שמר הבגדים והיא ישבת בירושלם במשנה וידברו אליה׃,Hebrew
ותאמר אליהם כה אמר יהוה אלהי ישראל אמרו לאיש אשר שלח אתכם אלי׃,Hebrew
כה אמר יהוה הנני מביא רעה אל המקום הזה ועל ישביו את כל דברי הספר אשר קרא מלך יהודה׃,Hebrew
תחת אשר עזבוני ויקטרו לאלהים אחרים למען הכעיסני בכל מעשה ידיהם ונצתה חמתי במקום הזה ולא תכבה׃,Hebrew
ואל מלך יהודה השלח אתכם לדרש את יהוה כה תאמרו אליו כה אמר יהוה אלהי ישראל הדברים אשר שמעת׃,Hebrew
יען רך לבבך ותכנע מפני יהוה בשמעך אשר דברתי על המקום הזה ועל ישביו להיות לשמה ולקללה ותקרע את בגדיך ותבכה לפני וגם אנכי שמעתי נאם יהוה׃,Hebrew
לכן הנני אספך על אבתיך ונאספת אל קברתיך בשלום ולא תראינה עיניך בכל הרעה אשר אני מביא על המקום הזה וישיבו את המלך דבר׃,Hebrew
וישלח המלך ויאספו אליו כל זקני יהודה וירושלם׃,Hebrew
ויעל המלך בית יהוה וכל איש יהודה וכל ישבי ירושלם אתו והכהנים והנביאים וכל העם למקטן ועד גדול ויקרא באזניהם את כל דברי ספר הברית הנמצא בבית יהוה׃,Hebrew
ויעמד המלך על העמוד ויכרת את הברית לפני יהוה ללכת אחר יהוה ולשמר מצותיו ואת עדותיו ואת חקתיו בכל לב ובכל נפש להקים את דברי הברית הזאת הכתבים על הספר הזה ויעמד כל העם בברית׃,Hebrew
ויצו המלך את חלקיהו הכהן הגדול ואת כהני המשנה ואת שמרי הסף להוציא מהיכל יהוה את כל הכלים העשוים לבעל ולאשרה ולכל צבא השמים וישרפם מחוץ לירושלם בשדמות קדרון ונשא את עפרם בית אל׃,Hebrew
והשבית את הכמרים אשר נתנו מלכי יהודה ויקטר בבמות בערי יהודה ומסבי ירושלם ואת המקטרים לבעל לשמש ולירח ולמזלות ולכל צבא השמים׃,Hebrew
ויצא את האשרה מבית יהוה מחוץ לירושלם אל נחל קדרון וישרף אתה בנחל קדרון וידק לעפר וישלך את עפרה על קבר בני העם׃,Hebrew
ויתץ את בתי הקדשים אשר בבית יהוה אשר הנשים ארגות שם בתים לאשרה׃,Hebrew
ויבא את כל הכהנים מערי יהודה ויטמא את הבמות אשר קטרו שמה הכהנים מגבע עד באר שבע ונתץ את במות השערים אשר פתח שער יהושע שר העיר אשר על שמאול איש בשער העיר׃,Hebrew
אך לא יעלו כהני הבמות אל מזבח יהוה בירושלם כי אם אכלו מצות בתוך אחיהם׃,Hebrew
וטמא את התפת אשר בגי בני הנם לבלתי להעביר איש את בנו ואת בתו באש למלך׃,Hebrew
וישבת את הסוסים אשר נתנו מלכי יהודה לשמש מבא בית יהוה אל לשכת נתן מלך הסריס אשר בפרורים ואת מרכבות השמש שרף באש׃,Hebrew
ואת המזבחות אשר על הגג עלית אחז אשר עשו מלכי יהודה ואת המזבחות אשר עשה מנשה בשתי חצרות בית יהוה נתץ המלך וירץ משם והשליך את עפרם אל נחל קדרון׃,Hebrew
ואת הבמות אשר על פני ירושלם אשר מימין להר המשחית אשר בנה שלמה מלך ישראל לעשתרת שקץ צידנים ולכמוש שקץ מואב ולמלכם תועבת בני עמון טמא המלך׃,Hebrew
ושבר את המצבות ויכרת את האשרים וימלא את מקומם עצמות אדם׃,Hebrew
וגם את המזבח אשר בבית אל הבמה אשר עשה ירבעם בן נבט אשר החטיא את ישראל גם את המזבח ההוא ואת הבמה נתץ וישרף את הבמה הדק לעפר ושרף אשרה׃,Hebrew
ויפן יאשיהו וירא את הקברים אשר שם בהר וישלח ויקח את העצמות מן הקברים וישרף על המזבח ויטמאהו כדבר יהוה אשר קרא איש האלהים אשר קרא את הדברים האלה׃,Hebrew
ויאמר מה הציון הלז אשר אני ראה ויאמרו אליו אנשי העיר הקבר איש האלהים אשר בא מיהודה ויקרא את הדברים האלה אשר עשית על המזבח בית אל׃,Hebrew
ויאמר הניחו לו איש אל ינע עצמתיו וימלטו עצמתיו את עצמות הנביא אשר בא משמרון׃,Hebrew
וגם את כל בתי הבמות אשר בערי שמרון אשר עשו מלכי ישראל להכעיס הסיר יאשיהו ויעש להם ככל המעשים אשר עשה בבית אל׃,Hebrew
ויזבח את כל כהני הבמות אשר שם על המזבחות וישרף את עצמות אדם עליהם וישב ירושלם׃,Hebrew
ויצו המלך את כל העם לאמר עשו פסח ליהוה אלהיכם ככתוב על ספר הברית הזה׃,Hebrew
כי לא נעשה כפסח הזה מימי השפטים אשר שפטו את ישראל וכל ימי מלכי ישראל ומלכי יהודה׃,Hebrew
כי אם בשמנה עשרה שנה למלך יאשיהו נעשה הפסח הזה ליהוה בירושלם׃,Hebrew
וגם את האבות ואת הידענים ואת התרפים ואת הגללים ואת כל השקצים אשר נראו בארץ יהודה ובירושלם בער יאשיהו למען הקים את דברי התורה הכתבים על הספר אשר מצא חלקיהו הכהן בית יהוה׃,Hebrew
וכמהו לא היה לפניו מלך אשר שב אל יהוה בכל לבבו ובכל נפשו ובכל מאדו ככל תורת משה ואחריו לא קם כמהו׃,Hebrew
אך לא שב יהוה מחרון אפו הגדול אשר חרה אפו ביהודה על כל הכעסים אשר הכעיסו מנשה׃,Hebrew
ויאמר יהוה גם את יהודה אסיר מעל פני כאשר הסרתי את ישראל ומאסתי את העיר הזאת אשר בחרתי את ירושלם ואת הבית אשר אמרתי יהיה שמי שם׃,Hebrew
ויתר דברי יאשיהו וכל אשר עשה הלא הם כתובים על ספר דברי הימים למלכי יהודה׃,Hebrew
בימיו עלה פרעה נכה מלך מצרים על מלך אשור על נהר פרת וילך המלך יאשיהו לקראתו וימיתהו במגדו כראתו אתו׃,Hebrew
וירכבהו עבדיו מת ממגדו ויבאהו ירושלם ויקברהו בקברתו ויקח עם הארץ את יהואחז בן יאשיהו וימשחו אתו וימליכו אתו תחת אביו׃,Hebrew
בן עשרים ושלש שנה יהואחז במלכו ושלשה חדשים מלך בירושלם ושם אמו חמוטל בת ירמיהו מלבנה׃,Hebrew
ויעש הרע בעיני יהוה ככל אשר עשו אבתיו׃,Hebrew
ויאסרהו פרעה נכה ברבלה בארץ חמת במלך בירושלם ויתן ענש על הארץ מאה ככר כסף וככר זהב׃,Hebrew
וימלך פרעה נכה את אליקים בן יאשיהו תחת יאשיהו אביו ויסב את שמו יהויקים ואת יהואחז לקח ויבא מצרים וימת שם׃,Hebrew
והכסף והזהב נתן יהויקים לפרעה אך העריך את הארץ לתת את הכסף על פי פרעה איש כערכו נגש את הכסף ואת הזהב את עם הארץ לתת לפרעה נכה׃,Hebrew
בן עשרים וחמש שנה יהויקים במלכו ואחת עשרה שנה מלך בירושלם ושם אמו זבידה בת פדיה מן רומה׃,Hebrew
ויעש הרע בעיני יהוה ככל אשר עשו אבתיו׃,Hebrew
בימיו עלה נבכדנאצר מלך בבל ויהי לו יהויקים עבד שלש שנים וישב וימרד בו׃,Hebrew
וישלח יהוה בו את גדודי כשדים ואת גדודי ארם ואת גדודי מואב ואת גדודי בני עמון וישלחם ביהודה להאבידו כדבר יהוה אשר דבר ביד עבדיו הנביאים׃,Hebrew
אך על פי יהוה היתה ביהודה להסיר מעל פניו בחטאת מנשה ככל אשר עשה׃,Hebrew
וגם דם הנקי אשר שפך וימלא את ירושלם דם נקי ולא אבה יהוה לסלח׃,Hebrew
ויתר דברי יהויקים וכל אשר עשה הלא הם כתובים על ספר דברי הימים למלכי יהודה׃,Hebrew
וישכב יהויקים עם אבתיו וימלך יהויכין בנו תחתיו׃,Hebrew
ולא הסיף עוד מלך מצרים לצאת מארצו כי לקח מלך בבל מנחל מצרים עד נהר פרת כל אשר היתה למלך מצרים׃,Hebrew
בן שמנה עשרה שנה יהויכין במלכו ושלשה חדשים מלך בירושלם ושם אמו נחשתא בת אלנתן מירושלם׃,Hebrew
ויעש הרע בעיני יהוה ככל אשר עשה אביו׃,Hebrew
בעת ההיא עלה עבדי נבכדנאצר מלך בבל ירושלם ותבא העיר במצור׃,Hebrew
ויבא נבוכדנאצר מלך בבל על העיר ועבדיו צרים עליה׃,Hebrew
ויצא יהויכין מלך יהודה על מלך בבל הוא ואמו ועבדיו ושריו וסריסיו ויקח אתו מלך בבל בשנת שמנה למלכו׃,Hebrew
ויוצא משם את כל אוצרות בית יהוה ואוצרות בית המלך ויקצץ את כל כלי הזהב אשר עשה שלמה מלך ישראל בהיכל יהוה כאשר דבר יהוה׃,Hebrew
והגלה את כל ירושלם ואת כל השרים ואת כל גבורי החיל עשרה אלפים גולה וכל החרש והמסגר לא נשאר זולת דלת עם הארץ׃,Hebrew
ויגל את יהויכין בבלה ואת אם המלך ואת נשי המלך ואת סריסיו ואת אולי הארץ הוליך גולה מירושלם בבלה׃,Hebrew
ואת כל אנשי החיל שבעת אלפים והחרש והמסגר אלף הכל גבורים עשי מלחמה ויביאם מלך בבל גולה בבלה׃,Hebrew
וימלך מלך בבל את מתניה דדו תחתיו ויסב את שמו צדקיהו׃,Hebrew
בן עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל בת ירמיהו מלבנה׃,Hebrew
ויעש הרע בעיני יהוה ככל אשר עשה יהויקים׃,Hebrew
כי על אף יהוה היתה בירושלם וביהודה עד השלכו אתם מעל פניו וימרד צדקיהו במלך בבל׃,Hebrew
ויהי בשנת התשיעית למלכו בחדש העשירי בעשור לחדש בא נבכדנאצר מלך בבל הוא וכל חילו על ירושלם ויחן עליה ויבנו עליה דיק סביב׃,Hebrew
ותבא העיר במצור עד עשתי עשרה שנה למלך צדקיהו׃,Hebrew
בתשעה לחדש ויחזק הרעב בעיר ולא היה לחם לעם הארץ׃,Hebrew
ותבקע העיר וכל אנשי המלחמה הלילה דרך שער בין החמתים אשר על גן המלך וכשדים על העיר סביב וילך דרך הערבה׃,Hebrew
וירדפו חיל כשדים אחר המלך וישגו אתו בערבות ירחו וכל חילו נפצו מעליו׃,Hebrew
ויתפשו את המלך ויעלו אתו אל מלך בבל רבלתה וידברו אתו משפט׃,Hebrew
ואת בני צדקיהו שחטו לעיניו ואת עיני צדקיהו עור ויאסרהו בנחשתים ויבאהו בבל׃,Hebrew
ובחדש החמישי בשבעה לחדש היא שנת תשע עשרה שנה למלך נבכדנאצר מלך בבל בא נבוזראדן רב טבחים עבד מלך בבל ירושלם׃,Hebrew
וישרף את בית יהוה ואת בית המלך ואת כל בתי ירושלם ואת כל בית גדול שרף באש׃,Hebrew
ואת חומת ירושלם סביב נתצו כל חיל כשדים אשר רב טבחים׃,Hebrew
ואת יתר העם הנשארים בעיר ואת הנפלים אשר נפלו על המלך בבל ואת יתר ההמון הגלה נבוזראדן רב טבחים׃,Hebrew
ומדלת הארץ השאיר רב טבחים לכרמים וליגבים׃,Hebrew
ואת עמודי הנחשת אשר בית יהוה ואת המכנות ואת ים הנחשת אשר בבית יהוה שברו כשדים וישאו את נחשתם בבלה׃,Hebrew
ואת הסירת ואת היעים ואת המזמרות ואת הכפות ואת כל כלי הנחשת אשר ישרתו בם לקחו׃,Hebrew
ואת המחתות ואת המזרקות אשר זהב זהב ואשר כסף כסף לקח רב טבחים׃,Hebrew
העמודים שנים הים האחד והמכנות אשר עשה שלמה לבית יהוה לא היה משקל לנחשת כל הכלים האלה׃,Hebrew
שמנה עשרה אמה קומת העמוד האחד וכתרת עליו נחשת וקומת הכתרת שלש אמה ושבכה ורמנים על הכתרת סביב הכל נחשת וכאלה לעמוד השני על השבכה׃,Hebrew
ויקח רב טבחים את שריה כהן הראש ואת צפניהו כהן משנה ואת שלשת שמרי הסף׃,Hebrew
ומן העיר לקח סריס אחד אשר הוא פקיד על אנשי המלחמה וחמשה אנשים מראי פני המלך אשר נמצאו בעיר ואת הספר שר הצבא המצבא את עם הארץ וששים איש מעם הארץ הנמצאים בעיר׃,Hebrew
ויקח אתם נבוזראדן רב טבחים וילך אתם על מלך בבל רבלתה׃,Hebrew
ויך אתם מלך בבל וימיתם ברבלה בארץ חמת ויגל יהודה מעל אדמתו׃,Hebrew
והעם הנשאר בארץ יהודה אשר השאיר נבוכדנאצר מלך בבל ויפקד עליהם את גדליהו בן אחיקם בן שפן׃,Hebrew
וישמעו כל שרי החילים המה והאנשים כי הפקיד מלך בבל את גדליהו ויבאו אל גדליהו המצפה וישמעאל בן נתניה ויוחנן בן קרח ושריה בן תנחמת הנטפתי ויאזניהו בן המעכתי המה ואנשיהם׃,Hebrew
וישבע להם גדליהו ולאנשיהם ויאמר להם אל תיראו מעבדי הכשדים שבו בארץ ועבדו את מלך בבל ויטב לכם׃,Hebrew
ויהי בחדש השביעי בא ישמעאל בן נתניה בן אלישמע מזרע המלוכה ועשרה אנשים אתו ויכו את גדליהו וימת ואת היהודים ואת הכשדים אשר היו אתו במצפה׃,Hebrew
ויקמו כל העם מקטן ועד גדול ושרי החילים ויבאו מצרים כי יראו מפני כשדים׃,Hebrew
ויהי בשלשים ושבע שנה לגלות יהויכין מלך יהודה בשנים עשר חדש בעשרים ושבעה לחדש נשא אויל מרדך מלך בבל בשנת מלכו את ראש יהויכין מלך יהודה מבית כלא׃,Hebrew
וידבר אתו טבות ויתן את כסאו מעל כסא המלכים אשר אתו בבבל׃,Hebrew
ושנא את בגדי כלאו ואכל לחם תמיד לפניו כל ימי חייו׃,Hebrew
וארחתו ארחת תמיד נתנה לו מאת המלך דבר יום ביומו כל ימי חיו׃,Hebrew
אדם שת אנוש׃,Hebrew
קינן מהללאל ירד׃,Hebrew
חנוך מתושלח למך׃,Hebrew
נח שם חם ויפת׃,Hebrew
בני יפת גמר ומגוג ומדי ויון ותבל ומשך ותירס׃,Hebrew
ובני גמר אשכנז ודיפת ותוגרמה׃,Hebrew
ובני יון אלישה ותרשישה כתים ורודנים׃,Hebrew
בני חם כוש ומצרים פוט וכנען׃,Hebrew
ובני כוש סבא וחוילה וסבתא ורעמא וסבתכא ובני רעמא שבא ודדן׃,Hebrew
וכוש ילד את נמרוד הוא החל להיות גבור בארץ׃,Hebrew
ומצרים ילד את לודיים ואת ענמים ואת להבים ואת נפתחים׃,Hebrew
ואת פתרסים ואת כסלחים אשר יצאו משם פלשתים ואת כפתרים׃,Hebrew
וכנען ילד את צידון בכרו ואת חת׃,Hebrew
ואת היבוסי ואת האמרי ואת הגרגשי׃,Hebrew
ואת החוי ואת הערקי ואת הסיני׃,Hebrew
ואת הארודי ואת הצמרי ואת החמתי׃,Hebrew
בני שם עילם ואשור וארפכשד ולוד וארם ועוץ וחול וגתר ומשך׃,Hebrew
וארפכשד ילד את שלח ושלח ילד את עבר׃,Hebrew
ולעבר ילד שני בנים שם האחד פלג כי בימיו נפלגה הארץ ושם אחיו יקטן׃,Hebrew
ויקטן ילד את אלמודד ואת שלף ואת חצרמות ואת ירח׃,Hebrew
ואת הדורם ואת אוזל ואת דקלה׃,Hebrew
ואת עיבל ואת אבימאל ואת שבא׃,Hebrew
ואת אופיר ואת חוילה ואת יובב כל אלה בני יקטן׃,Hebrew
שם ארפכשד שלח׃,Hebrew
עבר פלג רעו׃,Hebrew
שרוג נחור תרח׃,Hebrew
אברם הוא אברהם׃,Hebrew
בני אברהם יצחק וישמעאל׃,Hebrew
אלה תלדותם בכור ישמעאל נביות וקדר ואדבאל ומבשם׃,Hebrew
משמע ודומה משא חדד ותימא׃,Hebrew
יטור נפיש וקדמה אלה הם בני ישמעאל׃,Hebrew
ובני קטורה פילגש אברהם ילדה את זמרן ויקשן ומדן ומדין וישבק ושוח ובני יקשן שבא ודדן׃,Hebrew
ובני מדין עיפה ועפר וחנוך ואבידע ואלדעה כל אלה בני קטורה׃,Hebrew
ויולד אברהם את יצחק בני יצחק עשו וישראל׃,Hebrew
בני עשו אליפז רעואל ויעוש ויעלם וקרח׃,Hebrew
בני אליפז תימן ואומר צפי וגעתם קנז ותמנע ועמלק׃,Hebrew
בני רעואל נחת זרח שמה ומזה׃,Hebrew
ובני שעיר לוטן ושובל וצבעון וענה ודישן ואצר ודישן׃,Hebrew
ובני לוטן חרי והומם ואחות לוטן תמנע׃,Hebrew
בני שובל עלין ומנחת ועיבל שפי ואונם ובני צבעון איה וענה׃,Hebrew
בני ענה דישון ובני דישון חמרן ואשבן ויתרן וכרן׃,Hebrew
בני אצר בלהן וזעון יעקן בני דישון עוץ וארן׃,Hebrew
ואלה המלכים אשר מלכו בארץ אדום לפני מלך מלך לבני ישראל בלע בן בעור ושם עירו דנהבה׃,Hebrew
וימת בלע וימלך תחתיו יובב בן זרח מבצרה׃,Hebrew
וימת יובב וימלך תחתיו חושם מארץ התימני׃,Hebrew
וימת חושם וימלך תחתיו הדד בן בדד המכה את מדין בשדה מואב ושם עירו עיות׃,Hebrew
וימת הדד וימלך תחתיו שמלה ממשרקה׃,Hebrew
וימת שמלה וימלך תחתיו שאול מרחבות הנהר׃,Hebrew
וימת שאול וימלך תחתיו בעל חנן בן עכבור׃,Hebrew
וימת בעל חנן וימלך תחתיו הדד ושם עירו פעי ושם אשתו מהיטבאל בת מטרד בת מי זהב׃,Hebrew
וימת הדד ויהיו אלופי אדום אלוף תמנע אלוף עליה אלוף יתת׃,Hebrew
אלוף אהליבמה אלוף אלה אלוף פינן׃,Hebrew
אלוף קנז אלוף תימן אלוף מבצר׃,Hebrew
אלוף מגדיאל אלוף עירם אלה אלופי אדום׃,Hebrew
אלה בני ישראל ראובן שמעון לוי ויהודה יששכר וזבלון׃,Hebrew
דן יוסף ובנימן נפתלי גד ואשר׃,Hebrew
בני יהודה ער ואונן ושלה שלושה נולד לו מבת שוע הכנענית ויהי ער בכור יהודה רע בעיני יהוה וימיתהו׃,Hebrew
ותמר כלתו ילדה לו את פרץ ואת זרח כל בני יהודה חמשה׃,Hebrew
בני פרץ חצרון וחמול׃,Hebrew
ובני זרח זמרי ואיתן והימן וכלכל ודרע כלם חמשה׃,Hebrew
ובני כרמי עכר עוכר ישראל אשר מעל בחרם׃,Hebrew
ובני איתן עזריה׃,Hebrew
ובני חצרון אשר נולד לו את ירחמאל ואת רם ואת כלובי׃,Hebrew
ורם הוליד את עמינדב ועמינדב הוליד את נחשון נשיא בני יהודה׃,Hebrew
ונחשון הוליד את שלמא ושלמא הוליד את בעז׃,Hebrew
ובעז הוליד את עובד ועובד הוליד את ישי׃,Hebrew
ואישי הוליד את בכרו את אליאב ואבינדב השני ושמעא השלישי׃,Hebrew
נתנאל הרביעי רדי החמישי׃,Hebrew
אצם הששי דויד השבעי׃,Hebrew
ואחיתיהם צרויה ואביגיל ובני צרויה אבשי ויואב ועשה אל שלשה׃,Hebrew
ואביגיל ילדה את עמשא ואבי עמשא יתר הישמעאלי׃,Hebrew
וכלב בן חצרון הוליד את עזובה אשה ואת יריעות ואלה בניה ישר ושובב וארדון׃,Hebrew
ותמת עזובה ויקח לו כלב את אפרת ותלד לו את חור׃,Hebrew
וחור הוליד את אורי ואורי הוליד את בצלאל׃,Hebrew
ואחר בא חצרון אל בת מכיר אבי גלעד והוא לקחה והוא בן ששים שנה ותלד לו את שגוב׃,Hebrew
ושגוב הוליד את יאיר ויהי לו עשרים ושלוש ערים בארץ הגלעד׃,Hebrew
ויקח גשור וארם את חות יאיר מאתם את קנת ואת בנתיה ששים עיר כל אלה בני מכיר אבי גלעד׃,Hebrew
ואחר מות חצרון בכלב אפרתה ואשת חצרון אביה ותלד לו את אשחור אבי תקוע׃,Hebrew
ויהיו בני ירחמאל בכור חצרון הבכור רם ובונה וארן ואצם אחיה׃,Hebrew
ותהי אשה אחרת לירחמאל ושמה עטרה היא אם אונם׃,Hebrew
ויהיו בני רם בכור ירחמאל מעץ וימין ועקר׃,Hebrew
ויהיו בני אונם שמי וידע ובני שמי נדב ואבישור׃,Hebrew
ושם אשת אבישור אביהיל ותלד לו את אחבן ואת מוליד׃,Hebrew
ובני נדב סלד ואפים וימת סלד לא בנים׃,Hebrew
ובני אפים ישעי ובני ישעי ששן ובני ששן אחלי׃,Hebrew
ובני ידע אחי שמי יתר ויונתן וימת יתר לא בנים׃,Hebrew
ובני יונתן פלת וזזא אלה היו בני ירחמאל׃,Hebrew
ולא היה לששן בנים כי אם בנות ולששן עבד מצרי ושמו ירחע׃,Hebrew
ויתן ששן את בתו לירחע עבדו לאשה ותלד לו את עתי׃,Hebrew
ועתי הליד את נתן ונתן הוליד את זבד׃,Hebrew
וזבד הוליד את אפלל ואפלל הוליד את עובד׃,Hebrew
ועובד הוליד את יהוא ויהוא הוליד את עזריה׃,Hebrew
ועזריה הליד את חלץ וחלץ הליד את אלעשה׃,Hebrew
ואלעשה הליד את ססמי וססמי הליד את שלום׃,Hebrew
ושלום הוליד את יקמיה ויקמיה הליד את אלישמע׃,Hebrew
ובני כלב אחי ירחמאל מישע בכרו הוא אבי זיף ובני מרשה אבי חברון׃,Hebrew
ובני חברון קרח ותפח ורקם ושמע׃,Hebrew
ושמע הוליד את רחם אבי ירקעם ורקם הוליד את שמי׃,Hebrew
ובן שמי מעון ומעון אבי בית צור׃,Hebrew
ועיפה פילגש כלב ילדה את חרן ואת מוצא ואת גזז וחרן הליד את גזז׃,Hebrew
ובני יהדי רגם ויותם וגישן ופלט ועיפה ושעף׃,Hebrew
פלגש כלב מעכה ילד שבר ואת תרחנה׃,Hebrew
ותלד שעף אבי מדמנה את שוא אבי מכבנה ואבי גבעא ובת כלב עכסה׃,Hebrew
אלה היו בני כלב בן חור בכור אפרתה שובל אבי קרית יערים׃,Hebrew
שלמא אבי בית לחם חרף אבי בית גדר׃,Hebrew
ויהיו בנים לשובל אבי קרית יערים הראה חצי המנחות׃,Hebrew
ומשפחות קרית יערים היתרי והפותי והשמתי והמשרעי מאלה יצאו הצרעתי והאשתאלי׃,Hebrew
בני שלמא בית לחם ונטופתי עטרות בית יואב וחצי המנחתי הצרעי׃,Hebrew
ומשפחות ספרים ישבו יעבץ תרעתים שמעתים שוכתים המה הקינים הבאים מחמת אבי בית רכב׃,Hebrew
ואלה היו בני דויד אשר נולד לו בחברון הבכור אמנן לאחינעם היזרעאלית שני דניאל לאביגיל הכרמלית׃,Hebrew
השלשי לאבשלום בן מעכה בת תלמי מלך גשור הרביעי אדניה בן חגית׃,Hebrew
החמישי שפטיה לאביטל הששי יתרעם לעגלה אשתו׃,Hebrew
ששה נולד לו בחברון וימלך שם שבע שנים וששה חדשים ושלשים ושלוש שנה מלך בירושלם׃,Hebrew
ואלה נולדו לו בירושלים שמעא ושובב ונתן ושלמה ארבעה לבת שוע בת עמיאל׃,Hebrew
ויבחר ואלישמע ואליפלט׃,Hebrew
ונגה ונפג ויפיע׃,Hebrew
ואלישמע ואלידע ואליפלט תשעה׃,Hebrew
כל בני דויד מלבד בני פילגשים ותמר אחותם׃,Hebrew
ובן שלמה רחבעם אביה בנו אסא בנו יהושפט בנו׃,Hebrew
יורם בנו אחזיהו בנו יואש בנו׃,Hebrew
אמציהו בנו עזריה בנו יותם בנו׃,Hebrew
אחז בנו חזקיהו בנו מנשה בנו׃,Hebrew
אמון בנו יאשיהו בנו׃,Hebrew
ובני יאשיהו הבכור יוחנן השני יהויקים השלשי צדקיהו הרביעי שלום׃,Hebrew
ובני יהויקים יכניה בנו צדקיה בנו׃,Hebrew
ובני יכניה אסר שאלתיאל בנו׃,Hebrew
ומלכירם ופדיה ושנאצר יקמיה הושמע ונדביה׃,Hebrew
ובני פדיה זרבבל ושמעי ובן זרבבל משלם וחנניה ושלמית אחותם׃,Hebrew
וחשבה ואהל וברכיה וחסדיה יושב חסד חמש׃,Hebrew
ובן חנניה פלטיה וישעיה בני רפיה בני ארנן בני עבדיה בני שכניה׃,Hebrew
ובני שכניה שמעיה ובני שמעיה חטוש ויגאל ובריח ונעריה ושפט ששה׃,Hebrew
ובן נעריה אליועיני וחזקיה ועזריקם שלשה׃,Hebrew
ובני אליועיני הודיוהו ואלישיב ופליה ועקוב ויוחנן ודליה וענני שבעה׃,Hebrew
בני יהודה פרץ חצרון וכרמי וחור ושובל׃,Hebrew
וראיה בן שובל הוליד את יחת ויחת הליד את אחומי ואת להד אלה משפחות הצרעתי׃,Hebrew
ואלה אבי עיטם יזרעאל וישמא וידבש ושם אחותם הצללפוני׃,Hebrew
ופנואל אבי גדר ועזר אבי חושה אלה בני חור בכור אפרתה אבי בית לחם׃,Hebrew
ולאשחור אבי תקוע היו שתי נשים חלאה ונערה׃,Hebrew
ותלד לו נערה את אחזם ואת חפר ואת תימני ואת האחשתרי אלה בני נערה׃,Hebrew
ובני חלאה צרת יצחר ואתנן׃,Hebrew
וקוץ הוליד את ענוב ואת הצבבה ומשפחות אחרחל בן הרום׃,Hebrew
ויהי יעבץ נכבד מאחיו ואמו קראה שמו יעבץ לאמר כי ילדתי בעצב׃,Hebrew
ויקרא יעבץ לאלהי ישראל לאמר אם ברך תברכני והרבית את גבולי והיתה ידך עמי ועשית מרעה לבלתי עצבי ויבא אלהים את אשר שאל׃,Hebrew
וכלוב אחי שוחה הוליד את מחיר הוא אבי אשתון׃,Hebrew
ואשתון הוליד את בית רפא ואת פסח ואת תחנה אבי עיר נחש אלה אנשי רכה׃,Hebrew
ובני קנז עתניאל ושריה ובני עתניאל חתת׃,Hebrew
ומעונתי הוליד את עפרה ושריה הוליד את יואב אבי גיא חרשים כי חרשים היו׃,Hebrew
ובני כלב בן יפנה עירו אלה ונעם ובני אלה וקנז׃,Hebrew
ובני יהללאל זיף וזיפה תיריא ואשראל׃,Hebrew
ובן עזרה יתר ומרד ועפר וילון ותהר את מרים ואת שמי ואת ישבח אבי אשתמע׃,Hebrew
ואשתו היהדיה ילדה את ירד אבי גדור ואת חבר אבי שוכו ואת יקותיאל אבי זנוח ואלה בני בתיה בת פרעה אשר לקח מרד׃,Hebrew
ובני אשת הודיה אחות נחם אבי קעילה הגרמי ואשתמע המעכתי׃,Hebrew
ובני שימון אמנון ורנה בן חנן ותולון ובני ישעי זוחת ובן זוחת׃,Hebrew
בני שלה בן יהודה ער אבי לכה ולעדה אבי מרשה ומשפחות בית עבדת הבץ לבית אשבע׃,Hebrew
ויוקים ואנשי כזבא ויואש ושרף אשר בעלו למואב וישבי לחם והדברים עתיקים׃,Hebrew
המה היוצרים וישבי נטעים וגדרה עם המלך במלאכתו ישבו שם׃,Hebrew
בני שמעון נמואל וימין יריב זרח שאול׃,Hebrew
שלם בנו מבשם בנו משמע בנו׃,Hebrew
ובני משמע חמואל בנו זכור בנו שמעי בנו׃,Hebrew
ולשמעי בנים ששה עשר ובנות שש ולאחיו אין בנים רבים וכל משפחתם לא הרבו עד בני יהודה׃,Hebrew
וישבו בבאר שבע ומולדה וחצר שועל׃,Hebrew
ובבלהה ובעצם ובתולד׃,Hebrew
ובבתואל ובחרמה ובציקלג׃,Hebrew
ובבית מרכבות ובחצר סוסים ובבית בראי ובשערים אלה עריהם עד מלך דויד׃,Hebrew
וחצריהם עיטם ועין רמון ותכן ועשן ערים חמש׃,Hebrew
וכל חצריהם אשר סביבות הערים האלה עד בעל זאת מושבתם והתיחשם להם׃,Hebrew
ומשובב וימלך ויושה בן אמציה׃,Hebrew
ויואל ויהוא בן יושביה בן שריה בן עשיאל׃,Hebrew
ואליועיני ויעקבה וישוחיה ועשיה ועדיאל וישימאל ובניה׃,Hebrew
וזיזא בן שפעי בן אלון בן ידיה בן שמרי בן שמעיה׃,Hebrew
אלה הבאים בשמות נשיאים במשפחותם ובית אבותיהם פרצו לרוב׃,Hebrew
וילכו למבוא גדר עד למזרח הגיא לבקש מרעה לצאנם׃,Hebrew
וימצאו מרעה שמן וטוב והארץ רחבת ידים ושקטת ושלוה כי מן חם הישבים שם לפנים׃,Hebrew
ויבאו אלה הכתובים בשמות בימי יחזקיהו מלך יהודה ויכו את אהליהם ואת המעינים אשר נמצאו שמה ויחרימם עד היום הזה וישבו תחתיהם כי מרעה לצאנם שם׃,Hebrew
ומהם מן בני שמעון הלכו להר שעיר אנשים חמש מאות ופלטיה ונעריה ורפיה ועזיאל בני ישעי בראשם׃,Hebrew
ויכו את שארית הפלטה לעמלק וישבו שם עד היום הזה׃,Hebrew
ובני ראובן בכור ישראל כי הוא הבכור ובחללו יצועי אביו נתנה בכרתו לבני יוסף בן ישראל ולא להתיחש לבכרה׃,Hebrew
כי יהודה גבר באחיו ולנגיד ממנו והבכרה ליוסף׃,Hebrew
בני ראובן בכור ישראל חנוך ופלוא חצרון וכרמי׃,Hebrew
בני יואל שמעיה בנו גוג בנו שמעי בנו׃,Hebrew
מיכה בנו ראיה בנו בעל בנו׃,Hebrew
בארה בנו אשר הגלה תלגת פלנאסר מלך אשר הוא נשיא לראובני׃,Hebrew
ואחיו למשפחתיו בהתיחש לתלדותם הראש יעיאל וזכריהו׃,Hebrew
ובלע בן עזז בן שמע בן יואל הוא יושב בערער ועד נבו ובעל מעון׃,Hebrew
ולמזרח ישב עד לבוא מדברה למן הנהר פרת כי מקניהם רבו בארץ גלעד׃,Hebrew
ובימי שאול עשו מלחמה עם ההגראים ויפלו בידם וישבו באהליהם על כל פני מזרח לגלעד׃,Hebrew
ובני גד לנגדם ישבו בארץ הבשן עד סלכה׃,Hebrew
יואל הראש ושפם המשנה ויעני ושפט בבשן׃,Hebrew
ואחיהם לבית אבותיהם מיכאל ומשלם ושבע ויורי ויעכן וזיע ועבר שבעה׃,Hebrew
אלה בני אביחיל בן חורי בן ירוח בן גלעד בן מיכאל בן ישישי בן יחדו בן בוז׃,Hebrew
אחי בן עבדיאל בן גוני ראש לבית אבותם׃,Hebrew
וישבו בגלעד בבשן ובבנתיה ובכל מגרשי שרון על תוצאותם׃,Hebrew
כלם התיחשו בימי יותם מלך יהודה ובימי ירבעם מלך ישראל׃,Hebrew
בני ראובן וגדי וחצי שבט מנשה מן בני חיל אנשים נשאי מגן וחרב ודרכי קשת ולמודי מלחמה ארבעים וארבעה אלף ושבע מאות וששים יצאי צבא׃,Hebrew
ויעשו מלחמה עם ההגריאים ויטור ונפיש ונודב׃,Hebrew
ויעזרו עליהם וינתנו בידם ההגריאים וכל שעמהם כי לאלהים זעקו במלחמה ונעתור להם כי בטחו בו׃,Hebrew
וישבו מקניהם גמליהם חמשים אלף וצאן מאתים וחמשים אלף וחמורים אלפים ונפש אדם מאה אלף׃,Hebrew
כי חללים רבים נפלו כי מהאלהים המלחמה וישבו תחתיהם עד הגלה׃,Hebrew
ובני חצי שבט מנשה ישבו בארץ מבשן עד בעל חרמון ושניר והר חרמון המה רבו׃,Hebrew
ואלה ראשי בית אבותם ועפר וישעי ואליאל ועזריאל וירמיה והודויה ויחדיאל אנשים גבורי חיל אנשי שמות ראשים לבית אבותם׃,Hebrew
וימעלו באלהי אבותיהם ויזנו אחרי אלהי עמי הארץ אשר השמיד אלהים מפניהם׃,Hebrew
ויער אלהי ישראל את רוח פול מלך אשור ואת רוח תלגת פלנסר מלך אשור ויגלם לראובני ולגדי ולחצי שבט מנשה ויביאם לחלח וחבור והרא ונהר גוזן עד היום הזה׃,Hebrew
בני לוי גרשון קהת ומררי׃,Hebrew
ובני קהת עמרם יצהר וחברון ועזיאל׃,Hebrew
ובני עמרם אהרן ומשה ומרים ובני אהרן נדב ואביהוא אלעזר ואיתמר׃,Hebrew
אלעזר הוליד את פינחס פינחס הליד את אבישוע׃,Hebrew
ואבישוע הוליד את בקי ובקי הוליד את עזי׃,Hebrew
ועזי הוליד את זרחיה וזרחיה הוליד את מריות׃,Hebrew
מריות הוליד את אמריה ואמריה הוליד את אחיטוב׃,Hebrew
ואחיטוב הוליד את צדוק וצדוק הוליד את אחימעץ׃,Hebrew
ואחימעץ הוליד את עזריה ועזריה הוליד את יוחנן׃,Hebrew
ויוחנן הוליד את עזריה הוא אשר כהן בבית אשר בנה שלמה בירושלם׃,Hebrew
ויולד עזריה את אמריה ואמריה הוליד את אחיטוב׃,Hebrew
ואחיטוב הוליד את צדוק וצדוק הוליד את שלום׃,Hebrew
ושלום הוליד את חלקיה וחלקיה הוליד את עזריה׃,Hebrew
ועזריה הוליד את שריה ושריה הוליד את יהוצדק׃,Hebrew
ויהוצדק הלך בהגלות יהוה את יהודה וירושלם ביד נבכדנאצר׃,Hebrew
בני לוי גרשם קהת ומררי׃,Hebrew
ואלה שמות בני גרשום לבני ושמעי׃,Hebrew
ובני קהת עמרם ויצהר וחברון ועזיאל׃,Hebrew
בני מררי מחלי ומשי ואלה משפחות הלוי לאבותיהם׃,Hebrew
לגרשום לבני בנו יחת בנו זמה בנו׃,Hebrew
יואח בנו עדו בנו זרח בנו יאתרי בנו׃,Hebrew
בני קהת עמינדב בנו קרח בנו אסיר בנו׃,Hebrew
אלקנה בנו ואביסף בנו ואסיר בנו׃,Hebrew
תחת בנו אוריאל בנו עזיה בנו ושאול בנו׃,Hebrew
ובני אלקנה עמשי ואחימות׃,Hebrew
אלקנה בנו אלקנה צופי בנו ונחת בנו׃,Hebrew
אליאב בנו ירחם בנו אלקנה בנו׃,Hebrew
ובני שמואל הבכר ושני ואביה׃,Hebrew
בני מררי מחלי לבני בנו שמעי בנו עזה בנו׃,Hebrew
שמעא בנו חגיה בנו עשיה בנו׃,Hebrew
ואלה אשר העמיד דויד על ידי שיר בית יהוה ממנוח הארון׃,Hebrew
ויהיו משרתים לפני משכן אהל מועד בשיר עד בנות שלמה את בית יהוה בירושלם ויעמדו כמשפטם על עבודתם׃,Hebrew
ואלה העמדים ובניהם מבני הקהתי הימן המשורר בן יואל בן שמואל׃,Hebrew
בן אלקנה בן ירחם בן אליאל בן תוח׃,Hebrew
בן ציף בן אלקנה בן מחת בן עמשי׃,Hebrew
בן אלקנה בן יואל בן עזריה בן צפניה׃,Hebrew
בן תחת בן אסיר בן אביסף בן קרח׃,Hebrew
בן יצהר בן קהת בן לוי בן ישראל׃,Hebrew
ואחיו אסף העמד על ימינו אסף בן ברכיהו בן שמעא׃,Hebrew
בן מיכאל בן בעשיה בן מלכיה׃,Hebrew
בן אתני בן זרח בן עדיה׃,Hebrew
בן איתן בן זמה בן שמעי׃,Hebrew
בן יחת בן גרשם בן לוי׃,Hebrew
ובני מררי אחיהם על השמאול איתן בן קישי בן עבדי בן מלוך׃,Hebrew
בן חשביה בן אמציה בן חלקיה׃,Hebrew
בן אמצי בן בני בן שמר׃,Hebrew
בן מחלי בן מושי בן מררי בן לוי׃,Hebrew
ואחיהם הלוים נתונים לכל עבודת משכן בית האלהים׃,Hebrew
ואהרן ובניו מקטירים על מזבח העולה ועל מזבח הקטרת לכל מלאכת קדש הקדשים ולכפר על ישראל ככל אשר צוה משה עבד האלהים׃,Hebrew
ואלה בני אהרן אלעזר בנו פינחס בנו אבישוע בנו׃,Hebrew
בקי בנו עזי בנו זרחיה בנו׃,Hebrew
מריות בנו אמריה בנו אחיטוב בנו׃,Hebrew
צדוק בנו אחימעץ בנו׃,Hebrew
ואלה מושבותם לטירותם בגבולם לבני אהרן למשפחת הקהתי כי להם היה הגורל׃,Hebrew
ויתנו להם את חברון בארץ יהודה ואת מגרשיה סביבתיה׃,Hebrew
ואת שדה העיר ואת חצריה נתנו לכלב בן יפנה׃,Hebrew
ולבני אהרן נתנו את ערי המקלט את חברון ואת לבנה ואת מגרשיה ואת יתר ואת אשתמע ואת מגרשיה׃,Hebrew
ואת חילז ואת מגרשיה את דביר ואת מגרשיה׃,Hebrew
ואת עשן ואת מגרשיה ואת בית שמש ואת מגרשיה׃,Hebrew
וממטה בנימן את גבע ואת מגרשיה ואת עלמת ואת מגרשיה ואת ענתות ואת מגרשיה כל עריהם שלש עשרה עיר במשפחותיהם׃,Hebrew
ולבני קהת הנותרים ממשפחת המטה ממחצית מטה חצי מנשה בגורל ערים עשר׃,Hebrew
ולבני גרשום למשפחותם ממטה יששכר וממטה אשר וממטה נפתלי וממטה מנשה בבשן ערים שלש עשרה׃,Hebrew
לבני מררי למשפחותם ממטה ראובן וממטה גד וממטה זבולן בגורל ערים שתים עשרה׃,Hebrew
ויתנו בני ישראל ללוים את הערים ואת מגרשיהם׃,Hebrew
ויתנו בגורל ממטה בני יהודה וממטה בני שמעון וממטה בני בנימן את הערים האלה אשר יקראו אתהם בשמות׃,Hebrew
וממשפחות בני קהת ויהי ערי גבולם ממטה אפרים׃,Hebrew
ויתנו להם את ערי המקלט את שכם ואת מגרשיה בהר אפרים ואת גזר ואת מגרשיה׃,Hebrew
ואת יקמעם ואת מגרשיה ואת בית חורון ואת מגרשיה׃,Hebrew
ואת אילון ואת מגרשיה ואת גת רמון ואת מגרשיה׃,Hebrew
וממחצית מטה מנשה את ענר ואת מגרשיה ואת בלעם ואת מגרשיה למשפחת לבני קהת הנותרים׃,Hebrew
לבני גרשום ממשפחת חצי מטה מנשה את גולן בבשן ואת מגרשיה ואת עשתרות ואת מגרשיה׃,Hebrew
וממטה יששכר את קדש ואת מגרשיה את דברת ואת מגרשיה׃,Hebrew
ואת ראמות ואת מגרשיה ואת ענם ואת מגרשיה׃,Hebrew
וממטה אשר את משל ואת מגרשיה ואת עבדון ואת מגרשיה׃,Hebrew
ואת חוקק ואת מגרשיה ואת רחב ואת מגרשיה׃,Hebrew
וממטה נפתלי את קדש בגליל ואת מגרשיה ואת חמון ואת מגרשיה ואת קריתים ואת מגרשיה׃,Hebrew
לבני מררי הנותרים ממטה זבולן את רמונו ואת מגרשיה את תבור ואת מגרשיה׃,Hebrew
ומעבר לירדן ירחו למזרח הירדן ממטה ראובן את בצר במדבר ואת מגרשיה ואת יהצה ואת מגרשיה׃,Hebrew
ואת קדמות ואת מגרשיה ואת מיפעת ואת מגרשיה׃,Hebrew
וממטה גד את ראמות בגלעד ואת מגרשיה ואת מחנים ואת מגרשיה׃,Hebrew
ואת חשבון ואת מגרשיה ואת יעזיר ואת מגרשיה׃,Hebrew
ולבני יששכר תולע ופואה ישיב ושמרון ארבעה׃,Hebrew
ובני תולע עזי ורפיה ויריאל ויחמי ויבשם ושמואל ראשים לבית אבותם לתולע גבורי חיל לתלדותם מספרם בימי דויד עשרים ושנים אלף ושש מאות׃,Hebrew
ובני עזי יזרחיה ובני יזרחיה מיכאל ועבדיה ויואל ישיה חמשה ראשים כלם׃,Hebrew
ועליהם לתלדותם לבית אבותם גדודי צבא מלחמה שלשים וששה אלף כי הרבו נשים ובנים׃,Hebrew
ואחיהם לכל משפחות יששכר גבורי חילים שמונים ושבעה אלף התיחשם לכל׃,Hebrew
בנימן בלע ובכר וידיעאל שלשה׃,Hebrew
ובני בלע אצבון ועזי ועזיאל וירימות ועירי חמשה ראשי בית אבות גבורי חילים והתיחשם עשרים ושנים אלף ושלשים וארבעה׃,Hebrew
ובני בכר זמירה ויועש ואליעזר ואליועיני ועמרי וירמות ואביה וענתות ועלמת כל אלה בני בכר׃,Hebrew
והתיחשם לתלדותם ראשי בית אבותם גבורי חיל עשרים אלף ומאתים׃,Hebrew
ובני ידיעאל בלהן ובני בלהן יעיש ובנימן ואהוד וכנענה וזיתן ותרשיש ואחישחר׃,Hebrew
כל אלה בני ידיעאל לראשי האבות גבורי חילים שבעה עשר אלף ומאתים יצאי צבא למלחמה׃,Hebrew
ושפם וחפם בני עיר חשם בני אחר׃,Hebrew
בני נפתלי יחציאל וגוני ויצר ושלום בני בלהה׃,Hebrew
בני מנשה אשריאל אשר ילדה פילגשו הארמיה ילדה את מכיר אבי גלעד׃,Hebrew
ומכיר לקח אשה לחפים ולשפים ושם אחתו מעכה ושם השני צלפחד ותהינה לצלפחד בנות׃,Hebrew
ותלד מעכה אשת מכיר בן ותקרא שמו פרש ושם אחיו שרש ובניו אולם ורקם׃,Hebrew
ובני אולם בדן אלה בני גלעד בן מכיר בן מנשה׃,Hebrew
ואחתו המלכת ילדה את אישהוד ואת אביעזר ואת מחלה׃,Hebrew
ויהיו בני שמידע אחין ושכם ולקחי ואניעם׃,Hebrew
ובני אפרים שותלח וברד בנו ותחת בנו ואלעדה בנו ותחת בנו׃,Hebrew
וזבד בנו ושותלח בנו ועזר ואלעד והרגום אנשי גת הנולדים בארץ כי ירדו לקחת את מקניהם׃,Hebrew
ויתאבל אפרים אביהם ימים רבים ויבאו אחיו לנחמו׃,Hebrew
ויבא אל אשתו ותהר ותלד בן ויקרא את שמו בריעה כי ברעה היתה בביתו׃,Hebrew
ובתו שארה ותבן את בית חורון התחתון ואת העליון ואת אזן שארה׃,Hebrew
ורפח בנו ורשף ותלח בנו ותחן בנו׃,Hebrew
לעדן בנו עמיהוד בנו אלישמע בנו׃,Hebrew
נון בנו יהושע בנו׃,Hebrew
ואחזתם ומשבותם בית אל ובנתיה ולמזרח נערן ולמערב גזר ובנתיה ושכם ובנתיה עד עיה ובנתיה׃,Hebrew
ועל ידי בני מנשה בית שאן ובנתיה תענך ובנתיה מגדו ובנותיה דור ובנותיה באלה ישבו בני יוסף בן ישראל׃,Hebrew
בני אשר ימנה וישוה וישוי ובריעה ושרח אחותם׃,Hebrew
ובני בריעה חבר ומלכיאל הוא אבי ברזות׃,Hebrew
וחבר הוליד את יפלט ואת שומר ואת חותם ואת שועא אחותם׃,Hebrew
ובני יפלט פסך ובמהל ועשות אלה בני יפלט׃,Hebrew
ובני שמר אחי ורוהגה יחבה וארם׃,Hebrew
ובן הלם אחיו צופח וימנע ושלש ועמל׃,Hebrew
בני צופח סוח וחרנפר ושועל וברי וימרה׃,Hebrew
בצר והוד ושמא ושלשה ויתרן ובארא׃,Hebrew
ובני יתר יפנה ופספה וארא׃,Hebrew
ובני עלא ארח וחניאל ורציא׃,Hebrew
כל אלה בני אשר ראשי בית האבות ברורים גבורי חילים ראשי הנשיאים והתיחשם בצבא במלחמה מספרם אנשים עשרים וששה אלף׃,Hebrew
ובנימן הוליד את בלע בכרו אשבל השני ואחרח השלישי׃,Hebrew
נוחה הרביעי ורפא החמישי׃,Hebrew
ויהיו בנים לבלע אדר וגרא ואביהוד׃,Hebrew
ואבישוע ונעמן ואחוח׃,Hebrew
וגרא ושפופן וחורם׃,Hebrew
ואלה בני אחוד אלה הם ראשי אבות ליושבי גבע ויגלום אל מנחת׃,Hebrew
ונעמן ואחיה וגרא הוא הגלם והוליד את עזא ואת אחיחד׃,Hebrew
ושחרים הוליד בשדה מואב מן שלחו אתם חושים ואת בערא נשיו׃,Hebrew
ויולד מן חדש אשתו את יובב ואת צביא ואת מישא ואת מלכם׃,Hebrew
ואת יעוץ ואת שכיה ואת מרמה אלה בניו ראשי אבות׃,Hebrew
ומחשים הוליד את אביטוב ואת אלפעל׃,Hebrew
ובני אלפעל עבר ומשעם ושמד הוא בנה את אונו ואת לד ובנתיה׃,Hebrew
וברעה ושמע המה ראשי האבות ליושבי אילון המה הבריחו את יושבי גת׃,Hebrew
ואחיו ששק וירמות׃,Hebrew
וזבדיה וערד ועדר׃,Hebrew
ומיכאל וישפה ויוחא בני בריעה׃,Hebrew
וזבדיה ומשלם וחזקי וחבר׃,Hebrew
וישמרי ויזליאה ויובב בני אלפעל׃,Hebrew
ויקים וזכרי וזבדי׃,Hebrew
ואליעני וצלתי ואליאל׃,Hebrew
ועדיה ובראיה ושמרת בני שמעי׃,Hebrew
וישפן ועבר ואליאל׃,Hebrew
ועבדון וזכרי וחנן׃,Hebrew
וחנניה ועילם וענתתיה׃,Hebrew
ויפדיה ופניאל בני ששק׃,Hebrew
ושמשרי ושחריה ועתליה׃,Hebrew
ויערשיה ואליה וזכרי בני ירחם׃,Hebrew
אלה ראשי אבות לתלדותם ראשים אלה ישבו בירושלם׃,Hebrew
ובגבעון ישבו אבי גבעון ושם אשתו מעכה׃,Hebrew
ובנו הבכור עבדון וצור וקיש ובעל ונדב׃,Hebrew
וגדור ואחיו וזכר׃,Hebrew
ומקלות הוליד את שמאה ואף המה נגד אחיהם ישבו בירושלם עם אחיהם׃,Hebrew
ונר הוליד את קיש וקיש הוליד את שאול ושאול הוליד את יהונתן ואת מלכי שוע ואת אבינדב ואת אשבעל׃,Hebrew
ובן יהונתן מריב בעל ומריב בעל הוליד את מיכה׃,Hebrew
ובני מיכה פיתון ומלך ותארע ואחז׃,Hebrew
ואחז הוליד את יהועדה ויהועדה הוליד את עלמת ואת עזמות ואת זמרי וזמרי הוליד את מוצא׃,Hebrew
ומוצא הוליד את בנעא רפה בנו אלעשה בנו אצל בנו׃,Hebrew
ולאצל ששה בנים ואלה שמותם עזריקם בכרו וישמעאל ושעריה ועבדיה וחנן כל אלה בני אצל׃,Hebrew
ובני עשק אחיו אולם בכרו יעוש השני ואליפלט השלשי׃,Hebrew
ויהיו בני אולם אנשים גברי חיל דרכי קשת ומרבים בנים ובני בנים מאה וחמשים כל אלה מבני בנימן׃,Hebrew
וכל ישראל התיחשו והנם כתובים על ספר מלכי ישראל ויהודה הגלו לבבל במעלם׃,Hebrew
והיושבים הראשנים אשר באחזתם בעריהם ישראל הכהנים הלוים והנתינים׃,Hebrew
ובירושלם ישבו מן בני יהודה ומן בני בנימן ומן בני אפרים ומנשה׃,Hebrew
עותי בן עמיהוד בן עמרי בן אמרי בן בנימן בני פרץ בן יהודה׃,Hebrew
ומן השילוני עשיה הבכור ובניו׃,Hebrew
ומן בני זרח יעואל ואחיהם שש מאות ותשעים׃,Hebrew
ומן בני בנימן סלוא בן משלם בן הודויה בן הסנאה׃,Hebrew
ויבניה בן ירחם ואלה בן עזי בן מכרי ומשלם בן שפטיה בן רעואל בן יבניה׃,Hebrew
ואחיהם לתלדותם תשע מאות וחמשים וששה כל אלה אנשים ראשי אבות לבית אבתיהם׃,Hebrew
ומן הכהנים ידעיה ויהויריב ויכין׃,Hebrew
ועזריה בן חלקיה בן משלם בן צדוק בן מריות בן אחיטוב נגיד בית האלהים׃,Hebrew
ועדיה בן ירחם בן פשחור בן מלכיה ומעשי בן עדיאל בן יחזרה בן משלם בן משלמית בן אמר׃,Hebrew
ואחיהם ראשים לבית אבותם אלף ושבע מאות וששים גבורי חיל מלאכת עבודת בית האלהים׃,Hebrew
ומן הלוים שמעיה בן חשוב בן עזריקם בן חשביה מן בני מררי׃,Hebrew
ובקבקר חרש וגלל ומתניה בן מיכא בן זכרי בן אסף׃,Hebrew
ועבדיה בן שמעיה בן גלל בן ידותון וברכיה בן אסא בן אלקנה היושב בחצרי נטופתי׃,Hebrew
והשערים שלום ועקוב וטלמן ואחימן ואחיהם שלום הראש׃,Hebrew
ועד הנה בשער המלך מזרחה המה השערים למחנות בני לוי׃,Hebrew
ושלום בן קורא בן אביסף בן קרח ואחיו לבית אביו הקרחים על מלאכת העבודה שמרי הספים לאהל ואבתיהם על מחנה יהוה שמרי המבוא׃,Hebrew
ופינחס בן אלעזר נגיד היה עליהם לפנים יהוה עמו׃,Hebrew
זכריה בן משלמיה שער פתח לאהל מועד׃,Hebrew
כלם הברורים לשערים בספים מאתים ושנים עשר המה בחצריהם התיחשם המה יסד דויד ושמואל הראה באמונתם׃,Hebrew
והם ובניהם על השערים לבית יהוה לבית האהל למשמרות׃,Hebrew
לארבע רוחות יהיו השערים מזרח ימה צפונה ונגבה׃,Hebrew
ואחיהם בחצריהם לבוא לשבעת הימים מעת אל עת עם אלה׃,Hebrew
כי באמונה המה ארבעת גברי השערים הם הלוים והיו על הלשכות ועל האצרות בית האלהים׃,Hebrew
וסביבות בית האלהים ילינו כי עליהם משמרת והם על המפתח ולבקר לבקר׃,Hebrew
ומהם על כלי העבודה כי במספר יביאום ובמספר יוציאום׃,Hebrew
ומהם ממנים על הכלים ועל כל כלי הקדש ועל הסלת והיין והשמן והלבונה והבשמים׃,Hebrew
ומן בני הכהנים רקחי המרקחת לבשמים׃,Hebrew
ומתתיה מן הלוים הוא הבכור לשלם הקרחי באמונה על מעשה החבתים׃,Hebrew
ומן בני הקהתי מן אחיהם על לחם המערכת להכין שבת שבת׃,Hebrew
ואלה המשררים ראשי אבות ללוים בלשכת פטירים כי יומם ולילה עליהם במלאכה׃,Hebrew
אלה ראשי האבות ללוים לתלדותם ראשים אלה ישבו בירושלם׃,Hebrew
ובגבעון ישבו אבי גבעון יעואל ושם אשתו מעכה׃,Hebrew
ובנו הבכור עבדון וצור וקיש ובעל ונר ונדב׃,Hebrew
וגדור ואחיו וזכריה ומקלות׃,Hebrew
ומקלות הוליד את שמאם ואף הם נגד אחיהם ישבו בירושלם עם אחיהם׃,Hebrew
ונר הוליד את קיש וקיש הוליד את שאול ושאול הוליד את יהונתן ואת מלכי שוע ואת אבינדב ואת אשבעל׃,Hebrew
ובן יהונתן מריב בעל ומרי בעל הוליד את מיכה׃,Hebrew
ובני מיכה פיתון ומלך ותחרע׃,Hebrew
ואחז הוליד את יערה ויערה הוליד את עלמת ואת עזמות ואת זמרי וזמרי הוליד את מוצא׃,Hebrew
ומוצא הוליד את בנעא ורפיה בנו אלעשה בנו אצל בנו׃,Hebrew
ולאצל ששה בנים ואלה שמותם עזריקם בכרו וישמעאל ושעריה ועבדיה וחנן אלה בני אצל׃,Hebrew
ופלשתים נלחמו בישראל וינס איש ישראל מפני פלשתים ויפלו חללים בהר גלבע׃,Hebrew
וידבקו פלשתים אחרי שאול ואחרי בניו ויכו פלשתים את יונתן ואת אבינדב ואת מלכי שוע בני שאול׃,Hebrew
ותכבד המלחמה על שאול וימצאהו המורים בקשת ויחל מן היורים׃,Hebrew
ויאמר שאול אל נשא כליו שלף חרבך ודקרני בה פן יבאו הערלים האלה והתעללו בי ולא אבה נשא כליו כי ירא מאד ויקח שאול את החרב ויפל עליה׃,Hebrew
וירא נשא כליו כי מת שאול ויפל גם הוא על החרב וימת׃,Hebrew
וימת שאול ושלשת בניו וכל ביתו יחדו מתו׃,Hebrew
ויראו כל איש ישראל אשר בעמק כי נסו וכי מתו שאול ובניו ויעזבו עריהם וינסו ויבאו פלשתים וישבו בהם׃,Hebrew
ויהי ממחרת ויבאו פלשתים לפשט את החללים וימצאו את שאול ואת בניו נפלים בהר גלבע׃,Hebrew
ויפשיטהו וישאו את ראשו ואת כליו וישלחו בארץ פלשתים סביב לבשר את עצביהם ואת העם׃,Hebrew
וישימו את כליו בית אלהיהם ואת גלגלתו תקעו בית דגון׃,Hebrew
וישמעו כל יביש גלעד את כל אשר עשו פלשתים לשאול׃,Hebrew
ויקומו כל איש חיל וישאו את גופת שאול ואת גופת בניו ויביאום יבישה ויקברו את עצמותיהם תחת האלה ביבש ויצומו שבעת ימים׃,Hebrew
וימת שאול במעלו אשר מעל ביהוה על דבר יהוה אשר לא שמר וגם לשאול באוב לדרוש׃,Hebrew
ולא דרש ביהוה וימיתהו ויסב את המלוכה לדויד בן ישי׃,Hebrew
ויקבצו כל ישראל אל דויד חברונה לאמר הנה עצמך ובשרך אנחנו׃,Hebrew
גם תמול גם שלשום גם בהיות שאול מלך אתה המוציא והמביא את ישראל ויאמר יהוה אלהיך לך אתה תרעה את עמי את ישראל ואתה תהיה נגיד על עמי ישראל׃,Hebrew
ויבאו כל זקני ישראל אל המלך חברונה ויכרת להם דויד ברית בחברון לפני יהוה וימשחו את דויד למלך על ישראל כדבר יהוה ביד שמואל׃,Hebrew
וילך דויד וכל ישראל ירושלם היא יבוס ושם היבוסי ישבי הארץ׃,Hebrew
ויאמרו ישבי יבוס לדויד לא תבוא הנה וילכד דויד את מצדת ציון היא עיר דויד׃,Hebrew
ויאמר דויד כל מכה יבוסי בראשונה יהיה לראש ולשר ויעל בראשונה יואב בן צרויה ויהי לראש׃,Hebrew
וישב דויד במצד על כן קראו לו עיר דויד׃,Hebrew
ויבן העיר מסביב מן המלוא ועד הסביב ויואב יחיה את שאר העיר׃,Hebrew
וילך דויד הלוך וגדול ויהוה צבאות עמו׃,Hebrew
ואלה ראשי הגבורים אשר לדויד המתחזקים עמו במלכותו עם כל ישראל להמליכו כדבר יהוה על ישראל׃,Hebrew
ואלה מספר הגברים אשר לדויד ישבעם בן חכמוני ראש השלושים הוא עורר את חניתו על שלש מאות חלל בפעם אחת׃,Hebrew
ואחריו אלעזר בן דודו האחוחי הוא בשלושה הגברים׃,Hebrew
הוא היה עם דויד בפס דמים והפלשתים נאספו שם למלחמה ותהי חלקת השדה מלאה שעורים והעם נסו מפני פלשתים׃,Hebrew
ויתיצבו בתוך החלקה ויצילוה ויכו את פלשתים ויושע יהוה תשועה גדולה׃,Hebrew
וירדו שלושה מן השלושים ראש על הצר אל דויד אל מערת עדלם ומחנה פלשתים חנה בעמק רפאים׃,Hebrew
ודויד אז במצודה ונציב פלשתים אז בבית לחם׃,Hebrew
ויתאו דויד ויאמר מי ישקני מים מבור בית לחם אשר בשער׃,Hebrew
ויבקעו השלשה במחנה פלשתים וישאבו מים מבור בית לחם אשר בשער וישאו ויבאו אל דויד ולא אבה דויד לשתותם וינסך אתם ליהוה׃,Hebrew
ויאמר חלילה לי מאלהי מעשות זאת הדם האנשים האלה אשתה בנפשותם כי בנפשותם הביאום ולא אבה לשתותם אלה עשו שלשת הגבורים׃,Hebrew
ואבשי אחי יואב הוא היה ראש השלושה והוא עורר את חניתו על שלש מאות חלל ולא שם בשלושה׃,Hebrew
מן השלושה בשנים נכבד ויהי להם לשר ועד השלושה לא בא׃,Hebrew
בניה בן יהוידע בן איש חיל רב פעלים מן קבצאל הוא הכה את שני אריאל מואב והוא ירד והכה את הארי בתוך הבור ביום השלג׃,Hebrew
והוא הכה את האיש המצרי איש מדה חמש באמה וביד המצרי חנית כמנור ארגים וירד אליו בשבט ויגזל את החנית מיד המצרי ויהרגהו בחניתו׃,Hebrew
אלה עשה בניהו בן יהוידע ולו שם בשלושה הגברים׃,Hebrew
מן השלושים הנו נכבד הוא ואל השלושה לא בא וישימהו דויד על משמעתו׃,Hebrew
וגבורי החילים עשה אל אחי יואב אלחנן בן דודו מבית לחם׃,Hebrew
שמות ההרורי חלץ הפלוני׃,Hebrew
עירא בן עקש התקועי אביעזר הענתותי׃,Hebrew
סבכי החשתי עילי האחוחי׃,Hebrew
מהרי הנטפתי חלד בן בענה הנטופתי׃,Hebrew
איתי בן ריבי מגבעת בני בנימן בניה הפרעתני׃,Hebrew
חורי מנחלי געש אביאל הערבתי׃,Hebrew
עזמות הבחרומי אליחבא השעלבני׃,Hebrew
בני השם הגזוני יונתן בן שגה ההררי׃,Hebrew
אחיאם בן שכר ההררי אליפל בן אור׃,Hebrew
חפר המכרתי אחיה הפלני׃,Hebrew
חצרו הכרמלי נערי בן אזבי׃,Hebrew
יואל אחי נתן מבחר בן הגרי׃,Hebrew
צלק העמוני נחרי הברתי נשא כלי יואב בן צרויה׃,Hebrew
עירא היתרי גרב היתרי׃,Hebrew
אוריה החתי זבד בן אחלי׃,Hebrew
עדינא בן שיזא הראובני ראש לראובני ועליו שלושים׃,Hebrew
חנן בן מעכה ויושפט המתני׃,Hebrew
עזיא העשתרתי שמע ויעואל בני חותם הערערי׃,Hebrew
ידיעאל בן שמרי ויחא אחיו התיצי׃,Hebrew
אליאל המחוים ויריבי ויושויה בני אלנעם ויתמה המואבי׃,Hebrew
אליאל ועובד ויעשיאל המצביה׃,Hebrew
ואלה הבאים אל דויד לציקלג עוד עצור מפני שאול בן קיש והמה בגבורים עזרי המלחמה׃,Hebrew
נשקי קשת מימינים ומשמאלים באבנים ובחצים בקשת מאחי שאול מבנימן׃,Hebrew
הראש אחיעזר ויואש בני השמעה הגבעתי ויזואל ופלט בני עזמות וברכה ויהוא הענתתי׃,Hebrew
וישמעיה הגבעוני גבור בשלשים ועל השלשים וירמיה ויחזיאל ויוחנן ויוזבד הגדרתי׃,Hebrew
אלעוזי וירימות ובעליה ושמריהו ושפטיהו החריפי׃,Hebrew
אלקנה וישיהו ועזראל ויועזר וישבעם הקרחים׃,Hebrew
ויועאלה וזבדיה בני ירחם מן הגדור׃,Hebrew
ומן הגדי נבדלו אל דויד למצד מדברה גברי החיל אנשי צבא למלחמה ערכי צנה ורמח ופני אריה פניהם וכצבאים על ההרים למהר׃,Hebrew
עזר הראש עבדיה השני אליאב השלשי׃,Hebrew
משמנה הרביעי ירמיה החמשי׃,Hebrew
עתי הששי אליאל השבעי׃,Hebrew
יוחנן השמיני אלזבד התשיעי׃,Hebrew
ירמיהו העשירי מכבני עשתי עשר׃,Hebrew
אלה מבני גד ראשי הצבא אחד למאה הקטן והגדול לאלף׃,Hebrew
אלה הם אשר עברו את הירדן בחדש הראשון והוא ממלא על כל גדיתיו ויבריחו את כל העמקים למזרח ולמערב׃,Hebrew
ויבאו מן בני בנימן ויהודה עד למצד לדויד׃,Hebrew
ויצא דויד לפניהם ויען ויאמר להם אם לשלום באתם אלי לעזרני יהיה לי עליכם לבב ליחד ואם לרמותני לצרי בלא חמס בכפי ירא אלהי אבותינו ויוכח׃,Hebrew
ורוח לבשה את עמשי ראש השלושים לך דויד ועמך בן ישי שלום שלום לך ושלום לעזרך כי עזרך אלהיך ויקבלם דויד ויתנם בראשי הגדוד׃,Hebrew
וממנשה נפלו על דויד בבאו עם פלשתים על שאול למלחמה ולא עזרם כי בעצה שלחהו סרני פלשתים לאמר בראשינו יפול אל אדניו שאול׃,Hebrew
בלכתו אל ציקלג נפלו עליו ממנשה עדנח ויוזבד וידיעאל ומיכאל ויוזבד ואליהוא וצלתי ראשי האלפים אשר למנשה׃,Hebrew
והמה עזרו עם דויד על הגדוד כי גבורי חיל כלם ויהיו שרים בצבא׃,Hebrew
כי לעת יום ביום יבאו על דויד לעזרו עד למחנה גדול כמחנה אלהים׃,Hebrew
ואלה מספרי ראשי החלוץ לצבא באו על דויד חברונה להסב מלכות שאול אליו כפי יהוה׃,Hebrew
בני יהודה נשאי צנה ורמח ששת אלפים ושמונה מאות חלוצי צבא׃,Hebrew
מן בני שמעון גבורי חיל לצבא שבעת אלפים ומאה׃,Hebrew
מן בני הלוי ארבעת אלפים ושש מאות׃,Hebrew
ויהוידע הנגיד לאהרן ועמו שלשת אלפים ושבע מאות׃,Hebrew
וצדוק נער גבור חיל ובית אביו שרים עשרים ושנים׃,Hebrew
ומן בני בנימן אחי שאול שלשת אלפים ועד הנה מרביתם שמרים משמרת בית שאול׃,Hebrew
ומן בני אפרים עשרים אלף ושמונה מאות גבורי חיל אנשי שמות לבית אבותם׃,Hebrew
ומחצי מטה מנשה שמונה עשר אלף אשר נקבו בשמות לבוא להמליך את דויד׃,Hebrew
ומבני יששכר יודעי בינה לעתים לדעת מה יעשה ישראל ראשיהם מאתים וכל אחיהם על פיהם׃,Hebrew
מזבלון יוצאי צבא ערכי מלחמה בכל כלי מלחמה חמשים אלף ולעדר בלא לב ולב׃,Hebrew
ומנפתלי שרים אלף ועמהם בצנה וחנית שלשים ושבעה אלף׃,Hebrew
ומן הדני ערכי מלחמה עשרים ושמונה אלף ושש מאות׃,Hebrew
ומאשר יוצאי צבא לערך מלחמה ארבעים אלף׃,Hebrew
ומעבר לירדן מן הראובני והגדי וחצי שבט מנשה בכל כלי צבא מלחמה מאה ועשרים אלף׃,Hebrew
כל אלה אנשי מלחמה עדרי מערכה בלבב שלם באו חברונה להמליך את דויד על כל ישראל וגם כל שרית ישראל לב אחד להמליך את דויד׃,Hebrew
ויהיו שם עם דויד ימים שלושה אכלים ושותים כי הכינו להם אחיהם׃,Hebrew
וגם הקרובים אליהם עד יששכר וזבלון ונפתלי מביאים לחם בחמורים ובגמלים ובפרדים ובבקר מאכל קמח דבלים וצמוקים ויין ושמן ובקר וצאן לרב כי שמחה בישראל׃,Hebrew
ויועץ דויד עם שרי האלפים והמאות לכל נגיד׃,Hebrew
ויאמר דויד לכל קהל ישראל אם עליכם טוב ומן יהוה אלהינו נפרצה נשלחה על אחינו הנשארים בכל ארצות ישראל ועמהם הכהנים והלוים בערי מגרשיהם ויקבצו אלינו׃,Hebrew
ונסבה את ארון אלהינו אלינו כי לא דרשנהו בימי שאול׃,Hebrew
ויאמרו כל הקהל לעשות כן כי ישר הדבר בעיני כל העם׃,Hebrew
ויקהל דויד את כל ישראל מן שיחור מצרים ועד לבוא חמת להביא את ארון האלהים מקרית יערים׃,Hebrew
ויעל דויד וכל ישראל בעלתה אל קרית יערים אשר ליהודה להעלות משם את ארון האלהים יהוה יושב הכרובים אשר נקרא שם׃,Hebrew
וירכיבו את ארון האלהים על עגלה חדשה מבית אבינדב ועזא ואחיו נהגים בעגלה׃,Hebrew
ודויד וכל ישראל משחקים לפני האלהים בכל עז ובשירים ובכנרות ובנבלים ובתפים ובמצלתים ובחצצרות׃,Hebrew
ויבאו עד גרן כידן וישלח עזא את ידו לאחז את הארון כי שמטו הבקר׃,Hebrew
ויחר אף יהוה בעזא ויכהו על אשר שלח ידו על הארון וימת שם לפני אלהים׃,Hebrew
ויחר לדויד כי פרץ יהוה פרץ בעזא ויקרא למקום ההוא פרץ עזא עד היום הזה׃,Hebrew
ויירא דויד את האלהים ביום ההוא לאמר היך אביא אלי את ארון האלהים׃,Hebrew
ולא הסיר דויד את הארון אליו אל עיר דויד ויטהו אל בית עבד אדם הגתי׃,Hebrew
וישב ארון האלהים עם בית עבד אדם בביתו שלשה חדשים ויברך יהוה את בית עבד אדם ואת כל אשר לו׃,Hebrew
וישלח חירם מלך צר מלאכים אל דויד ועצי ארזים וחרשי קיר וחרשי עצים לבנות לו בית׃,Hebrew
וידע דויד כי הכינו יהוה למלך על ישראל כי נשאת למעלה מלכותו בעבור עמו ישראל׃,Hebrew
ויקח דויד עוד נשים בירושלם ויולד דויד עוד בנים ובנות׃,Hebrew
ואלה שמות הילודים אשר היו לו בירושלם שמוע ושובב נתן ושלמה׃,Hebrew
ויבחר ואלישוע ואלפלט׃,Hebrew
ונגה ונפג ויפיע׃,Hebrew
ואלישמע ובעלידע ואליפלט׃,Hebrew
וישמעו פלשתים כי נמשח דויד למלך על כל ישראל ויעלו כל פלשתים לבקש את דויד וישמע דויד ויצא לפניהם׃,Hebrew
ופלשתים באו ויפשטו בעמק רפאים׃,Hebrew
וישאל דויד באלהים לאמר האעלה על פלשתיים ונתתם בידי ויאמר לו יהוה עלה ונתתים בידך׃,Hebrew
ויעלו בבעל פרצים ויכם שם דויד ויאמר דויד פרץ האלהים את אויבי בידי כפרץ מים על כן קראו שם המקום ההוא בעל פרצים׃,Hebrew
ויעזבו שם את אלהיהם ויאמר דויד וישרפו באש׃,Hebrew
ויסיפו עוד פלשתים ויפשטו בעמק׃,Hebrew
וישאל עוד דויד באלהים ויאמר לו האלהים לא תעלה אחריהם הסב מעליהם ובאת להם ממול הבכאים׃,Hebrew
ויהי כשמעך את קול הצעדה בראשי הבכאים אז תצא במלחמה כי יצא האלהים לפניך להכות את מחנה פלשתים׃,Hebrew
ויעש דויד כאשר צוהו האלהים ויכו את מחנה פלשתים מגבעון ועד גזרה׃,Hebrew
ויצא שם דויד בכל הארצות ויהוה נתן את פחדו על כל הגוים׃,Hebrew
ויעש לו בתים בעיר דויד ויכן מקום לארון האלהים ויט לו אהל׃,Hebrew
אז אמר דויד לא לשאת את ארון האלהים כי אם הלוים כי בם בחר יהוה לשאת את ארון יהוה ולשרתו עד עולם׃,Hebrew
ויקהל דויד את כל ישראל אל ירושלם להעלות את ארון יהוה אל מקומו אשר הכין לו׃,Hebrew
ויאסף דויד את בני אהרן ואת הלוים׃,Hebrew
לבני קהת אוריאל השר ואחיו מאה ועשרים׃,Hebrew
לבני מררי עשיה השר ואחיו מאתים ועשרים׃,Hebrew
לבני גרשום יואל השר ואחיו מאה ושלשים׃,Hebrew
לבני אליצפן שמעיה השר ואחיו מאתים׃,Hebrew
לבני חברון אליאל השר ואחיו שמונים׃,Hebrew
לבני עזיאל עמינדב השר ואחיו מאה ושנים עשר׃,Hebrew
ויקרא דויד לצדוק ולאביתר הכהנים וללוים לאוריאל עשיה ויואל שמעיה ואליאל ועמינדב׃,Hebrew
ויאמר להם אתם ראשי האבות ללוים התקדשו אתם ואחיכם והעליתם את ארון יהוה אלהי ישראל אל הכינותי לו׃,Hebrew
כי למבראשונה לא אתם פרץ יהוה אלהינו בנו כי לא דרשנהו כמשפט׃,Hebrew
ויתקדשו הכהנים והלוים להעלות את ארון יהוה אלהי ישראל׃,Hebrew
וישאו בני הלוים את ארון האלהים כאשר צוה משה כדבר יהוה בכתפם במטות עליהם׃,Hebrew
ויאמר דויד לשרי הלוים להעמיד את אחיהם המשררים בכלי שיר נבלים וכנרות ומצלתים משמיעים להרים בקול לשמחה׃,Hebrew
ויעמידו הלוים את הימן בן יואל ומן אחיו אסף בן ברכיהו ומן בני מררי אחיהם איתן בן קושיהו׃,Hebrew
ועמהם אחיהם המשנים זכריהו בן ויעזיאל ושמירמות ויחיאל ועני אליאב ובניהו ומעשיהו ומתתיהו ואליפלהו ומקניהו ועבד אדם ויעיאל השערים׃,Hebrew
והמשררים הימן אסף ואיתן במצלתים נחשת להשמיע׃,Hebrew
וזכריה ועזיאל ושמירמות ויחיאל ועני ואליאב ומעשיהו ובניהו בנבלים על עלמות׃,Hebrew
ומתתיהו ואליפלהו ומקניהו ועבד אדם ויעיאל ועזזיהו בכנרות על השמינית לנצח׃,Hebrew
וכנניהו שר הלוים במשא יסר במשא כי מבין הוא׃,Hebrew
וברכיה ואלקנה שערים לארון׃,Hebrew
ושבניהו ויושפט ונתנאל ועמשי וזכריהו ובניהו ואליעזר הכהנים מחצצרים בחצצרות לפני ארון האלהים ועבד אדם ויחיה שערים לארון׃,Hebrew
ויהי דויד וזקני ישראל ושרי האלפים ההלכים להעלות את ארון ברית יהוה מן בית עבד אדם בשמחה׃,Hebrew
ויהי בעזר האלהים את הלוים נשאי ארון ברית יהוה ויזבחו שבעה פרים ושבעה אילים׃,Hebrew
ודויד מכרבל במעיל בוץ וכל הלוים הנשאים את הארון והמשררים וכנניה השר המשא המשררים ועל דויד אפוד בד׃,Hebrew
וכל ישראל מעלים את ארון ברית יהוה בתרועה ובקול שופר ובחצצרות ובמצלתים משמעים בנבלים וכנרות׃,Hebrew
ויהי ארון ברית יהוה בא עד עיר דויד ומיכל בת שאול נשקפה בעד החלון ותרא את המלך דויד מרקד ומשחק ותבז לו בלבה׃,Hebrew
ויביאו את ארון האלהים ויציגו אתו בתוך האהל אשר נטה לו דויד ויקריבו עלות ושלמים לפני האלהים׃,Hebrew
ויכל דויד מהעלות העלה והשלמים ויברך את העם בשם יהוה׃,Hebrew
ויחלק לכל איש ישראל מאיש ועד אשה לאיש ככר לחם ואשפר ואשישה׃,Hebrew
ויתן לפני ארון יהוה מן הלוים משרתים ולהזכיר ולהודות ולהלל ליהוה אלהי ישראל׃,Hebrew
אסף הראש ומשנהו זכריה יעיאל ושמירמות ויחיאל ומתתיה ואליאב ובניהו ועבד אדם ויעיאל בכלי נבלים ובכנרות ואסף במצלתים משמיע׃,Hebrew
ובניהו ויחזיאל הכהנים בחצצרות תמיד לפני ארון ברית האלהים׃,Hebrew
ביום ההוא אז נתן דויד בראש להדות ליהוה ביד אסף ואחיו׃,Hebrew
הודו ליהוה קראו בשמו הודיעו בעמים עלילתיו׃,Hebrew
שירו לו זמרו לו שיחו בכל נפלאתיו׃,Hebrew
התהללו בשם קדשו ישמח לב מבקשי יהוה׃,Hebrew
דרשו יהוה ועזו בקשו פניו תמיד׃,Hebrew
זכרו נפלאתיו אשר עשה מפתיו ומשפטי פיהו׃,Hebrew
זרע ישראל עבדו בני יעקב בחיריו׃,Hebrew
הוא יהוה אלהינו בכל הארץ משפטיו׃,Hebrew
זכרו לעולם בריתו דבר צוה לאלף דור׃,Hebrew
אשר כרת את אברהם ושבועתו ליצחק׃,Hebrew
ויעמידה ליעקב לחק לישראל ברית עולם׃,Hebrew
לאמר לך אתן ארץ כנען חבל נחלתכם׃,Hebrew
בהיותכם מתי מספר כמעט וגרים בה׃,Hebrew
ויתהלכו מגוי אל גוי ומממלכה אל עם אחר׃,Hebrew
לא הניח לאיש לעשקם ויוכח עליהם מלכים׃,Hebrew
אל תגעו במשיחי ובנביאי אל תרעו׃,Hebrew
שירו ליהוה כל הארץ בשרו מיום אל יום ישועתו׃,Hebrew
ספרו בגוים את כבודו בכל העמים נפלאתיו׃,Hebrew
כי גדול יהוה ומהלל מאד ונורא הוא על כל אלהים׃,Hebrew
כי כל אלהי העמים אלילים ויהוה שמים עשה׃,Hebrew
הוד והדר לפניו עז וחדוה במקמו׃,Hebrew
הבו ליהוה משפחות עמים הבו ליהוה כבוד ועז׃,Hebrew
הבו ליהוה כבוד שמו שאו מנחה ובאו לפניו השתחוו ליהוה בהדרת קדש׃,Hebrew
חילו מלפניו כל הארץ אף תכון תבל בל תמוט׃,Hebrew
ישמחו השמים ותגל הארץ ויאמרו בגוים יהוה מלך׃,Hebrew
ירעם הים ומלואו יעלץ השדה וכל אשר בו׃,Hebrew
אז ירננו עצי היער מלפני יהוה כי בא לשפוט את הארץ׃,Hebrew
הודו ליהוה כי טוב כי לעולם חסדו׃,Hebrew
ואמרו הושיענו אלהי ישענו וקבצנו והצילנו מן הגוים להדות לשם קדשך להשתבח בתהלתך׃,Hebrew
ברוך יהוה אלהי ישראל מן העולם ועד העלם ויאמרו כל העם אמן והלל ליהוה׃,Hebrew
ויעזב שם לפני ארון ברית יהוה לאסף ולאחיו לשרת לפני הארון תמיד לדבר יום ביומו׃,Hebrew
ועבד אדם ואחיהם ששים ושמונה ועבד אדם בן ידיתון וחסה לשערים׃,Hebrew
ואת צדוק הכהן ואחיו הכהנים לפני משכן יהוה בבמה אשר בגבעון׃,Hebrew
להעלות עלות ליהוה על מזבח העלה תמיד לבקר ולערב ולכל הכתוב בתורת יהוה אשר צוה על ישראל׃,Hebrew
ועמהם הימן וידותון ושאר הברורים אשר נקבו בשמות להדות ליהוה כי לעולם חסדו׃,Hebrew
ועמהם הימן וידותון חצצרות ומצלתים למשמיעים וכלי שיר האלהים ובני ידותון לשער׃,Hebrew
וילכו כל העם איש לביתו ויסב דויד לברך את ביתו׃,Hebrew
ויהי כאשר ישב דויד בביתו ויאמר דויד אל נתן הנביא הנה אנכי יושב בבית הארזים וארון ברית יהוה תחת יריעות׃,Hebrew
ויאמר נתן אל דויד כל אשר בלבבך עשה כי האלהים עמך׃,Hebrew
ויהי בלילה ההוא ויהי דבר אלהים אל נתן לאמר׃,Hebrew
לך ואמרת אל דויד עבדי כה אמר יהוה לא אתה תבנה לי הבית לשבת׃,Hebrew
כי לא ישבתי בבית מן היום אשר העליתי את ישראל עד היום הזה ואהיה מאהל אל אהל וממשכן׃,Hebrew
בכל אשר התהלכתי בכל ישראל הדבר דברתי את אחד שפטי ישראל אשר צויתי לרעות את עמי לאמר למה לא בניתם לי בית ארזים׃,Hebrew
ועתה כה תאמר לעבדי לדויד כה אמר יהוה צבאות אני לקחתיך מן הנוה מן אחרי הצאן להיות נגיד על עמי ישראל׃,Hebrew
ואהיה עמך בכל אשר הלכת ואכרית את כל אויביך מפניך ועשיתי לך שם כשם הגדולים אשר בארץ׃,Hebrew
ושמתי מקום לעמי ישראל ונטעתיהו ושכן תחתיו ולא ירגז עוד ולא יוסיפו בני עולה לבלתו כאשר בראשונה׃,Hebrew
ולמימים אשר צויתי שפטים על עמי ישראל והכנעתי את כל אויביך ואגד לך ובית יבנה לך יהוה׃,Hebrew
והיה כי מלאו ימיך ללכת עם אבתיך והקימותי את זרעך אחריך אשר יהיה מבניך והכינותי את מלכותו׃,Hebrew
הוא יבנה לי בית וכננתי את כסאו עד עולם׃,Hebrew
אני אהיה לו לאב והוא יהיה לי לבן וחסדי לא אסיר מעמו כאשר הסירותי מאשר היה לפניך׃,Hebrew
והעמדתיהו בביתי ובמלכותי עד העולם וכסאו יהיה נכון עד עולם׃,Hebrew
ככל הדברים האלה וככל החזון הזה כן דבר נתן אל דויד׃,Hebrew
ויבא המלך דויד וישב לפני יהוה ויאמר מי אני יהוה אלהים ומי ביתי כי הביאתני עד הלם׃,Hebrew
ותקטן זאת בעיניך אלהים ותדבר על בית עבדך למרחוק וראיתני כתור האדם המעלה יהוה אלהים׃,Hebrew
מה יוסיף עוד דויד אליך לכבוד את עבדך ואתה את עבדך ידעת׃,Hebrew
יהוה בעבור עבדך וכלבך עשית את כל הגדולה הזאת להדיע את כל הגדלות׃,Hebrew
יהוה אין כמוך ואין אלהים זולתך בכל אשר שמענו באזנינו׃,Hebrew
ומי כעמך ישראל גוי אחד בארץ אשר הלך האלהים לפדות לו עם לשום לך שם גדלות ונראות לגרש מפני עמך אשר פדית ממצרים גוים׃,Hebrew
ותתן את עמך ישראל לך לעם עד עולם ואתה יהוה היית להם לאלהים׃,Hebrew
ועתה יהוה הדבר אשר דברת על עבדך ועל ביתו יאמן עד עולם ועשה כאשר דברת׃,Hebrew
ויאמן ויגדל שמך עד עולם לאמר יהוה צבאות אלהי ישראל אלהים לישראל ובית דויד עבדך נכון לפניך׃,Hebrew
כי אתה אלהי גלית את אזן עבדך לבנות לו בית על כן מצא עבדך להתפלל לפניך׃,Hebrew
ועתה יהוה אתה הוא האלהים ותדבר על עבדך הטובה הזאת׃,Hebrew
ועתה הואלת לברך את בית עבדך להיות לעולם לפניך כי אתה יהוה ברכת ומברך לעולם׃,Hebrew
ויהי אחרי כן ויך דויד את פלשתים ויכניעם ויקח את גת ובנתיה מיד פלשתים׃,Hebrew
ויך את מואב ויהיו מואב עבדים לדויד נשאי מנחה׃,Hebrew
ויך דויד את הדדעזר מלך צובה חמתה בלכתו להציב ידו בנהר פרת׃,Hebrew
וילכד דויד ממנו אלף רכב ושבעת אלפים פרשים ועשרים אלף איש רגלי ויעקר דויד את כל הרכב ויותר ממנו מאה רכב׃,Hebrew
ויבא ארם דרמשק לעזור להדדעזר מלך צובה ויך דויד בארם עשרים ושנים אלף איש׃,Hebrew
וישם דויד בארם דרמשק ויהי ארם לדויד עבדים נשאי מנחה ויושע יהוה לדויד בכל אשר הלך׃,Hebrew
ויקח דויד את שלטי הזהב אשר היו על עבדי הדדעזר ויביאם ירושלם׃,Hebrew
ומטבחת ומכון ערי הדדעזר לקח דויד נחשת רבה מאד בה עשה שלמה את ים הנחשת ואת העמודים ואת כלי הנחשת׃,Hebrew
וישמע תעו מלך חמת כי הכה דויד את כל חיל הדדעזר מלך צובה׃,Hebrew
וישלח את הדורם בנו אל המלך דויד לשאול לו לשלום ולברכו על אשר נלחם בהדדעזר ויכהו כי איש מלחמות תעו היה הדדעזר וכל כלי זהב וכסף ונחשת׃,Hebrew
גם אתם הקדיש המלך דויד ליהוה עם הכסף והזהב אשר נשא מכל הגוים מאדום וממואב ומבני עמון ומפלשתים ומעמלק׃,Hebrew
ואבשי בן צרויה הכה את אדום בגיא המלח שמונה עשר אלף׃,Hebrew
וישם באדום נציבים ויהיו כל אדום עבדים לדויד ויושע יהוה את דויד בכל אשר הלך׃,Hebrew
וימלך דויד על כל ישראל ויהי עשה משפט וצדקה לכל עמו׃,Hebrew
ויואב בן צרויה על הצבא ויהושפט בן אחילוד מזכיר׃,Hebrew
וצדוק בן אחיטוב ואבימלך בן אביתר כהנים ושושא סופר׃,Hebrew
ובניהו בן יהוידע על הכרתי והפלתי ובני דויד הראשנים ליד המלך׃,Hebrew
ויהי אחרי כן וימת נחש מלך בני עמון וימלך בנו תחתיו׃,Hebrew
ויאמר דויד אעשה חסד עם חנון בן נחש כי עשה אביו עמי חסד וישלח דויד מלאכים לנחמו על אביו ויבאו עבדי דויד אל ארץ בני עמון אל חנון לנחמו׃,Hebrew
ויאמרו שרי בני עמון לחנון המכבד דויד את אביך בעיניך כי שלח לך מנחמים הלא בעבור לחקר ולהפך ולרגל הארץ באו עבדיו אליך׃,Hebrew
ויקח חנון את עבדי דויד ויגלחם ויכרת את מדויהם בחצי עד המפשעה וישלחם׃,Hebrew
וילכו ויגידו לדויד על האנשים וישלח לקראתם כי היו האנשים נכלמים מאד ויאמר המלך שבו בירחו עד אשר יצמח זקנכם ושבתם׃,Hebrew
ויראו בני עמון כי התבאשו עם דויד וישלח חנון ובני עמון אלף ככר כסף לשכר להם מן ארם נהרים ומן ארם מעכה ומצובה רכב ופרשים׃,Hebrew
וישכרו להם שנים ושלשים אלף רכב ואת מלך מעכה ואת עמו ויבאו ויחנו לפני מידבא ובני עמון נאספו מעריהם ויבאו למלחמה׃,Hebrew
וישמע דויד וישלח את יואב ואת כל צבא הגבורים׃,Hebrew
ויצאו בני עמון ויערכו מלחמה פתח העיר והמלכים אשר באו לבדם בשדה׃,Hebrew
וירא יואב כי היתה פני המלחמה אליו פנים ואחור ויבחר מכל בחור בישראל ויערך לקראת ארם׃,Hebrew
ואת יתר העם נתן ביד אבשי אחיו ויערכו לקראת בני עמון׃,Hebrew
ויאמר אם תחזק ממני ארם והיית לי לתשועה ואם בני עמון יחזקו ממך והושעתיך׃,Hebrew
חזק ונתחזקה בעד עמנו ובעד ערי אלהינו ויהוה הטוב בעיניו יעשה׃,Hebrew
ויגש יואב והעם אשר עמו לפני ארם למלחמה וינוסו מפניו׃,Hebrew
ובני עמון ראו כי נס ארם וינוסו גם הם מפני אבשי אחיו ויבאו העירה ויבא יואב ירושלם׃,Hebrew
וירא ארם כי נגפו לפני ישראל וישלחו מלאכים ויוציאו את ארם אשר מעבר הנהר ושופך שר צבא הדדעזר לפניהם׃,Hebrew
ויגד לדויד ויאסף את כל ישראל ויעבר הירדן ויבא אלהם ויערך אלהם ויערך דויד לקראת ארם מלחמה וילחמו עמו׃,Hebrew
וינס ארם מלפני ישראל ויהרג דויד מארם שבעת אלפים רכב וארבעים אלף איש רגלי ואת שופך שר הצבא המית׃,Hebrew
ויראו עבדי הדדעזר כי נגפו לפני ישראל וישלימו עם דויד ויעבדהו ולא אבה ארם להושיע את בני עמון עוד׃,Hebrew
ויהי לעת תשובת השנה לעת צאת המלכים וינהג יואב את חיל הצבא וישחת את ארץ בני עמון ויבא ויצר את רבה ודויד ישב בירושלם ויך יואב את רבה ויהרסה׃,Hebrew
ויקח דויד את עטרת מלכם מעל ראשו וימצאה משקל ככר זהב ובה אבן יקרה ותהי על ראש דויד ושלל העיר הוציא הרבה מאד׃,Hebrew
ואת העם אשר בה הוציא וישר במגרה ובחריצי הברזל ובמגרות וכן יעשה דויד לכל ערי בני עמון וישב דויד וכל העם ירושלם׃,Hebrew
ויהי אחריכן ותעמד מלחמה בגזר עם פלשתים אז הכה סבכי החשתי את ספי מילדי הרפאים ויכנעו׃,Hebrew
ותהי עוד מלחמה את פלשתים ויך אלחנן בן יעור את לחמי אחי גלית הגתי ועץ חניתו כמנור ארגים׃,Hebrew
ותהי עוד מלחמה בגת ויהי איש מדה ואצבעתיו שש ושש עשרים וארבע וגם הוא נולד להרפא׃,Hebrew
ויחרף את ישראל ויכהו יהונתן בן שמעא אחי דויד׃,Hebrew
אל נולדו להרפא בגת ויפלו ביד דויד וביד עבדיו׃,Hebrew
ויעמד שטן על ישראל ויסת את דויד למנות את ישראל׃,Hebrew
ויאמר דויד אל יואב ואל שרי העם לכו ספרו את ישראל מבאר שבע ועד דן והביאו אלי ואדעה את מספרם׃,Hebrew
ויאמר יואב יוסף יהוה על עמו כהם מאה פעמים הלא אדני המלך כלם לאדני לעבדים למה יבקש זאת אדני למה יהיה לאשמה לישראל׃,Hebrew
ודבר המלך חזק על יואב ויצא יואב ויתהלך בכל ישראל ויבא ירושלם׃,Hebrew
ויתן יואב את מספר מפקד העם אל דויד ויהי כל ישראל אלף אלפים ומאה אלף איש שלף חרב ויהודה ארבע מאות ושבעים אלף איש שלף חרב׃,Hebrew
ולוי ובנימן לא פקד בתוכם כי נתעב דבר המלך את יואב׃,Hebrew
וירע בעיני האלהים על הדבר הזה ויך את ישראל׃,Hebrew
ויאמר דויד אל האלהים חטאתי מאד אשר עשיתי את הדבר הזה ועתה העבר נא את עוון עבדך כי נסכלתי מאד׃,Hebrew
וידבר יהוה אל גד חזה דויד לאמר׃,Hebrew
לך ודברת אל דויד לאמר כה אמר יהוה שלוש אני נטה עליך בחר לך אחת מהנה ואעשה לך׃,Hebrew
ויבא גד אל דויד ויאמר לו כה אמר יהוה קבל לך׃,Hebrew
אם שלוש שנים רעב ואם שלשה חדשים נספה מפני צריך וחרב אויבך למשגת ואם שלשת ימים חרב יהוה ודבר בארץ ומלאך יהוה משחית בכל גבול ישראל ועתה ראה מה אשיב את שלחי דבר׃,Hebrew
ויאמר דויד אל גד צר לי מאד אפלה נא ביד יהוה כי רבים רחמיו מאד וביד אדם אל אפל׃,Hebrew
ויתן יהוה דבר בישראל ויפל מישראל שבעים אלף איש׃,Hebrew
וישלח האלהים מלאך לירושלם להשחיתה וכהשחית ראה יהוה וינחם על הרעה ויאמר למלאך המשחית רב עתה הרף ידך ומלאך יהוה עמד עם גרן ארנן היבוסי׃,Hebrew
וישא דויד את עיניו וירא את מלאך יהוה עמד בין הארץ ובין השמים וחרבו שלופה בידו נטויה על ירושלם ויפל דויד והזקנים מכסים בשקים על פניהם׃,Hebrew
ויאמר דויד אל האלהים הלא אני אמרתי למנות בעם ואני הוא אשר חטאתי והרע הרעותי ואלה הצאן מה עשו יהוה אלהי תהי נא ידך בי ובבית אבי ובעמך לא למגפה׃,Hebrew
ומלאך יהוה אמר אל גד לאמר לדויד כי יעלה דויד להקים מזבח ליהוה בגרן ארנן היבסי׃,Hebrew
ויעל דויד בדבר גד אשר דבר בשם יהוה׃,Hebrew
וישב ארנן וירא את המלאך וארבעת בניו עמו מתחבאים וארנן דש חטים׃,Hebrew
ויבא דויד עד ארנן ויבט ארנן וירא את דויד ויצא מן הגרן וישתחו לדויד אפים ארצה׃,Hebrew
ויאמר דויד אל ארנן תנה לי מקום הגרן ואבנה בו מזבח ליהוה בכסף מלא תנהו לי ותעצר המגפה מעל העם׃,Hebrew
ויאמר ארנן אל דויד קח לך ויעש אדני המלך הטוב בעיניו ראה נתתי הבקר לעלות והמורגים לעצים והחטים למנחה הכל נתתי׃,Hebrew
ויאמר המלך דויד לארנן לא כי קנה אקנה בכסף מלא כי לא אשא אשר לך ליהוה והעלות עולה חנם׃,Hebrew
ויתן דויד לארנן במקום שקלי זהב משקל שש מאות׃,Hebrew
ויבן שם דויד מזבח ליהוה ויעל עלות ושלמים ויקרא אל יהוה ויענהו באש מן השמים על מזבח העלה׃,Hebrew
ויאמר יהוה למלאך וישב חרבו אל נדנה׃,Hebrew
בעת ההיא בראות דויד כי ענהו יהוה בגרן ארנן היבוסי ויזבח שם׃,Hebrew
ומשכן יהוה אשר עשה משה במדבר ומזבח העולה בעת ההיא בבמה בגבעון׃,Hebrew
ולא יכל דויד ללכת לפניו לדרש אלהים כי נבעת מפני חרב מלאך יהוה׃,Hebrew
ויאמר דויד זה הוא בית יהוה האלהים וזה מזבח לעלה לישראל׃,Hebrew
ויאמר דויד לכנוס את הגרים אשר בארץ ישראל ויעמד חצבים לחצוב אבני גזית לבנות בית האלהים׃,Hebrew
וברזל לרב למסמרים לדלתות השערים ולמחברות הכין דויד ונחשת לרב אין משקל׃,Hebrew
ועצי ארזים לאין מספר כי הביאו הצידנים והצרים עצי ארזים לרב לדויד׃,Hebrew
ויאמר דויד שלמה בני נער ורך והבית לבנות ליהוה להגדיל למעלה לשם ולתפארת לכל הארצות אכינה נא לו ויכן דויד לרב לפני מותו׃,Hebrew
ויקרא לשלמה בנו ויצוהו לבנות בית ליהוה אלהי ישראל׃,Hebrew
ויאמר דויד לשלמה בנו אני היה עם לבבי לבנות בית לשם יהוה אלהי׃,Hebrew
ויהי עלי דבר יהוה לאמר דם לרב שפכת ומלחמות גדלות עשית לא תבנה בית לשמי כי דמים רבים שפכת ארצה לפני׃,Hebrew
הנה בן נולד לך הוא יהיה איש מנוחה והנחותי לו מכל אויביו מסביב כי שלמה יהיה שמו ושלום ושקט אתן על ישראל בימיו׃,Hebrew
הוא יבנה בית לשמי והוא יהיה לי לבן ואני לו לאב והכינותי כסא מלכותו על ישראל עד עולם׃,Hebrew
עתה בני יהי יהוה עמך והצלחת ובנית בית יהוה אלהיך כאשר דבר עליך׃,Hebrew
אך יתן לך יהוה שכל ובינה ויצוך על ישראל ולשמור את תורת יהוה אלהיך׃,Hebrew
אז תצליח אם תשמור לעשות את החקים ואת המשפטים אשר צוה יהוה את משה על ישראל חזק ואמץ אל תירא ואל תחת׃,Hebrew
והנה בעניי הכינותי לבית יהוה זהב ככרים מאה אלף וכסף אלף אלפים ככרים ולנחשת ולברזל אין משקל כי לרב היה ועצים ואבנים הכינותי ועליהם תוסיף׃,Hebrew
ועמך לרב עשי מלאכה חצבים וחרשי אבן ועץ וכל חכם בכל מלאכה׃,Hebrew
לזהב לכסף ולנחשת ולברזל אין מספר קום ועשה ויהי יהוה עמך׃,Hebrew
ויצו דויד לכל שרי ישראל לעזר לשלמה בנו׃,Hebrew
הלא יהוה אלהיכם עמכם והניח לכם מסביב כי נתן בידי את ישבי הארץ ונכבשה הארץ לפני יהוה ולפני עמו׃,Hebrew
עתה תנו לבבכם ונפשכם לדרוש ליהוה אלהיכם וקומו ובנו את מקדש יהוה האלהים להביא את ארון ברית יהוה וכלי קדש האלהים לבית הנבנה לשם יהוה׃,Hebrew
ודויד זקן ושבע ימים וימלך את שלמה בנו על ישראל׃,Hebrew
ויאסף את כל שרי ישראל והכהנים והלוים׃,Hebrew
ויספרו הלוים מבן שלשים שנה ומעלה ויהי מספרם לגלגלתם לגברים שלשים ושמונה אלף׃,Hebrew
מאלה לנצח על מלאכת בית יהוה עשרים וארבעה אלף ושטרים ושפטים ששת אלפים׃,Hebrew
וארבעת אלפים שערים וארבעת אלפים מהללים ליהוה בכלים אשר עשיתי להלל׃,Hebrew
ויחלקם דויד מחלקות לבני לוי לגרשון קהת ומררי׃,Hebrew
לגרשני לעדן ושמעי׃,Hebrew
בני לעדן הראש יחיאל וזתם ויואל שלשה׃,Hebrew
בני שמעי שלמות וחזיאל והרן שלשה אלה ראשי האבות ללעדן׃,Hebrew
ובני שמעי יחת זינא ויעוש ובריעה אלה בני שמעי ארבעה׃,Hebrew
ויהי יחת הראש וזיזה השני ויעוש ובריעה לא הרבו בנים ויהיו לבית אב לפקדה אחת׃,Hebrew
בני קהת עמרם יצהר חברון ועזיאל ארבעה׃,Hebrew
בני עמרם אהרן ומשה ויבדל אהרן להקדישו קדש קדשים הוא ובניו עד עולם להקטיר לפני יהוה לשרתו ולברך בשמו עד עולם׃,Hebrew
ומשה איש האלהים בניו יקראו על שבט הלוי׃,Hebrew
בני משה גרשם ואליעזר׃,Hebrew
בני גרשום שבואל הראש׃,Hebrew
ויהיו בני אליעזר רחביה הראש ולא היה לאליעזר בנים אחרים ובני רחביה רבו למעלה׃,Hebrew
בני יצהר שלמית הראש׃,Hebrew
בני חברון יריהו הראש אמריה השני יחזיאל השלישי ויקמעם הרביעי׃,Hebrew
בני עזיאל מיכה הראש וישיה השני׃,Hebrew
בני מררי מחלי ומושי בני מחלי אלעזר וקיש׃,Hebrew
וימת אלעזר ולא היו לו בנים כי אם בנות וישאום בני קיש אחיהם׃,Hebrew
בני מושי מחלי ועדר וירמות שלשה׃,Hebrew
אלה בני לוי לבית אבתיהם ראשי האבות לפקודיהם במספר שמות לגלגלתם עשה המלאכה לעבדת בית יהוה מבן עשרים שנה ומעלה׃,Hebrew
כי אמר דויד הניח יהוה אלהי ישראל לעמו וישכן בירושלם עד לעולם׃,Hebrew
וגם ללוים אין לשאת את המשכן ואת כל כליו לעבדתו׃,Hebrew
כי בדברי דויד האחרנים המה מספר בני לוי מבן עשרים שנה ולמעלה׃,Hebrew
כי מעמדם ליד בני אהרן לעבדת בית יהוה על החצרות ועל הלשכות ועל טהרת לכל קדש ומעשה עבדת בית האלהים׃,Hebrew
וללחם המערכת ולסלת למנחה ולרקיקי המצות ולמחבת ולמרבכת ולכל משורה ומדה׃,Hebrew
ולעמד בבקר בבקר להדות ולהלל ליהוה וכן לערב׃,Hebrew
ולכל העלות עלות ליהוה לשבתות לחדשים ולמעדים במספר כמשפט עליהם תמיד לפני יהוה׃,Hebrew
ושמרו את משמרת אהל מועד ואת משמרת הקדש ומשמרת בני אהרן אחיהם לעבדת בית יהוה׃,Hebrew
ולבני אהרן מחלקותם בני אהרן נדב ואביהוא אלעזר ואיתמר׃,Hebrew
וימת נדב ואביהוא לפני אביהם ובנים לא היו להם ויכהנו אלעזר ואיתמר׃,Hebrew
ויחלקם דויד וצדוק מן בני אלעזר ואחימלך מן בני איתמר לפקדתם בעבדתם׃,Hebrew
וימצאו בני אלעזר רבים לראשי הגברים מן בני איתמר ויחלקום לבני אלעזר ראשים לבית אבות ששה עשר ולבני איתמר לבית אבותם שמונה׃,Hebrew
ויחלקום בגורלות אלה עם אלה כי היו שרי קדש ושרי האלהים מבני אלעזר ובבני איתמר׃,Hebrew
ויכתבם שמעיה בן נתנאל הסופר מן הלוי לפני המלך והשרים וצדוק הכהן ואחימלך בן אביתר וראשי האבות לכהנים וללוים בית אב אחד אחז לאלעזר ואחז אחז לאיתמר׃,Hebrew
ויצא הגורל הראשון ליהויריב לידעיה השני׃,Hebrew
לחרם השלישי לשערים הרבעי׃,Hebrew
למלכיה החמישי למימן הששי׃,Hebrew
להקוץ השבעי לאביה השמיני׃,Hebrew
לישוע התשעי לשכניהו העשרי׃,Hebrew
לאלישיב עשתי עשר ליקים שנים עשר׃,Hebrew
לחפה שלשה עשר לישבאב ארבעה עשר׃,Hebrew
לבלגה חמשה עשר לאמר ששה עשר׃,Hebrew
לחזיר שבעה עשר להפצץ שמונה עשר׃,Hebrew
לפתחיה תשעה עשר ליחזקאל העשרים׃,Hebrew
ליכין אחד ועשרים לגמול שנים ועשרים׃,Hebrew
לדליהו שלשה ועשרים למעזיהו ארבעה ועשרים׃,Hebrew
אלה פקדתם לעבדתם לבוא לבית יהוה כמשפטם ביד אהרן אביהם כאשר צוהו יהוה אלהי ישראל׃,Hebrew
ולבני לוי הנותרים לבני עמרם שובאל לבני שובאל יחדיהו׃,Hebrew
לרחביהו לבני רחביהו הראש ישיה׃,Hebrew
ליצהרי שלמות לבני שלמות יחת׃,Hebrew
ובני יריהו אמריהו השני יחזיאל השלישי יקמעם הרביעי׃,Hebrew
בני עזיאל מיכה לבני מיכה שמור׃,Hebrew
אחי מיכה ישיה לבני ישיה זכריהו׃,Hebrew
בני מררי מחלי ומושי בני יעזיהו בנו׃,Hebrew
בני מררי ליעזיהו בנו ושהם וזכור ועברי׃,Hebrew
למחלי אלעזר ולא היה לו בנים׃,Hebrew
לקיש בני קיש ירחמאל׃,Hebrew
ובני מושי מחלי ועדר וירימות אלה בני הלוים לבית אבתיהם׃,Hebrew
ויפילו גם הם גורלות לעמת אחיהם בני אהרן לפני דויד המלך וצדוק ואחימלך וראשי האבות לכהנים וללוים אבות הראש לעמת אחיו הקטן׃,Hebrew
ויבדל דויד ושרי הצבא לעבדה לבני אסף והימן וידותון הנביאים בכנרות בנבלים ובמצלתים ויהי מספרם אנשי מלאכה לעבדתם׃,Hebrew
לבני אסף זכור ויוסף ונתניה ואשראלה בני אסף על יד אסף הנבא על ידי המלך׃,Hebrew
לידותון בני ידותון גדליהו וצרי וישעיהו חשביהו ומתתיהו ששה על ידי אביהם ידותון בכנור הנבא על הדות והלל ליהוה׃,Hebrew
להימן בני הימן בקיהו מתניהו עזיאל שבואל וירימות חנניה חנני אליאתה גדלתי ורממתי עזר ישבקשה מלותי הותיר מחזיאות׃,Hebrew
כל אלה בנים להימן חזה המלך בדברי האלהים להרים קרן ויתן האלהים להימן בנים ארבעה עשר ובנות שלוש׃,Hebrew
כל אלה על ידי אביהם בשיר בית יהוה במצלתים נבלים וכנרות לעבדת בית האלהים על ידי המלך אסף וידותון והימן׃,Hebrew
ויהי מספרם עם אחיהם מלמדי שיר ליהוה כל המבין מאתים שמונים ושמונה׃,Hebrew
ויפילו גורלות משמרת לעמת כקטן כגדול מבין עם תלמיד׃,Hebrew
ויצא הגורל הראשון לאסף ליוסף גדליהו השני הוא ואחיו ובניו שנים עשר׃,Hebrew
השלשי זכור בניו ואחיו שנים עשר׃,Hebrew
הרביעי ליצרי בניו ואחיו שנים עשר׃,Hebrew
החמישי נתניהו בניו ואחיו שנים עשר׃,Hebrew
הששי בקיהו בניו ואחיו שנים עשר׃,Hebrew
השבעי ישראלה בניו ואחיו שנים עשר׃,Hebrew
השמיני ישעיהו בניו ואחיו שנים עשר׃,Hebrew
התשיעי מתניהו בניו ואחיו שנים עשר׃,Hebrew
העשירי שמעי בניו ואחיו שנים עשר׃,Hebrew
עשתי עשר עזראל בניו ואחיו שנים עשר׃,Hebrew
השנים עשר לחשביה בניו ואחיו שנים עשר׃,Hebrew
לשלשה עשר שובאל בניו ואחיו שנים עשר׃,Hebrew
לארבעה עשר מתתיהו בניו ואחיו שנים עשר׃,Hebrew
לחמשה עשר לירמות בניו ואחיו שנים עשר׃,Hebrew
לששה עשר לחנניהו בניו ואחיו שנים עשר׃,Hebrew
לשבעה עשר לישבקשה בניו ואחיו שנים עשר׃,Hebrew
לשמונה עשר לחנני בניו ואחיו שנים עשר׃,Hebrew
לתשעה עשר למלותי בניו ואחיו שנים עשר׃,Hebrew
לעשרים לאליתה בניו ואחיו שנים עשר׃,Hebrew
לאחד ועשרים להותיר בניו ואחיו שנים עשר׃,Hebrew
לשנים ועשרים לגדלתי בניו ואחיו שנים עשר׃,Hebrew
לשלשה ועשרים למחזיאות בניו ואחיו שנים עשר׃,Hebrew
לארבעה ועשרים לרוממתי עזר בניו ואחיו שנים עשר׃,Hebrew
למחלקות לשערים לקרחים משלמיהו בן קרא מן בני אסף׃,Hebrew
ולמשלמיהו בנים זכריהו הבכור ידיעאל השני זבדיהו השלישי יתניאל הרביעי׃,Hebrew
עילם החמישי יהוחנן הששי אליהועיני השביעי׃,Hebrew
ולעבד אדם בנים שמעיה הבכור יהוזבד השני יואח השלשי ושכר הרביעי ונתנאל החמישי׃,Hebrew
עמיאל הששי יששכר השביעי פעלתי השמיני כי ברכו אלהים׃,Hebrew
ולשמעיה בנו נולד בנים הממשלים לבית אביהם כי גבורי חיל המה׃,Hebrew
בני שמעיה עתני ורפאל ועובד אלזבד אחיו בני חיל אליהו וסמכיהו׃,Hebrew
כל אלה מבני עבד אדם המה ובניהם ואחיהם איש חיל בכח לעבדה ששים ושנים לעבד אדם׃,Hebrew
ולמשלמיהו בנים ואחים בני חיל שמונה עשר׃,Hebrew
ולחסה מן בני מררי בנים שמרי הראש כי לא היה בכור וישימהו אביהו לראש׃,Hebrew
חלקיהו השני טבליהו השלשי זכריהו הרבעי כל בנים ואחים לחסה שלשה עשר׃,Hebrew
לאלה מחלקות השערים לראשי הגברים משמרות לעמת אחיהם לשרת בבית יהוה׃,Hebrew
ויפילו גורלות כקטן כגדול לבית אבותם לשער ושער׃,Hebrew
ויפל הגורל מזרחה לשלמיהו וזכריהו בנו יועץ בשכל הפילו גורלות ויצא גורלו צפונה׃,Hebrew
לעבד אדם נגבה ולבניו בית האספים׃,Hebrew
לשפים ולחסה למערב עם שער שלכת במסלה העולה משמר לעמת משמר׃,Hebrew
למזרח הלוים ששה לצפונה ליום ארבעה לנגבה ליום ארבעה ולאספים שנים שנים׃,Hebrew
לפרבר למערב ארבעה למסלה שנים לפרבר׃,Hebrew
אלה מחלקות השערים לבני הקרחי ולבני מררי׃,Hebrew
והלוים אחיה על אוצרות בית האלהים ולאצרות הקדשים׃,Hebrew
בני לעדן בני הגרשני ללעדן ראשי האבות ללעדן הגרשני יחיאלי׃,Hebrew
בני יחיאלי זתם ויואל אחיו על אצרות בית יהוה׃,Hebrew
לעמרמי ליצהרי לחברוני לעזיאלי׃,Hebrew
ושבאל בן גרשום בן משה נגיד על האצרות׃,Hebrew
ואחיו לאליעזר רחביהו בנו וישעיהו בנו וירם בנו וזכרי בנו ושלמות בנו׃,Hebrew
הוא שלמות ואחיו על כל אצרות הקדשים אשר הקדיש דויד המלך וראשי האבות לשרי האלפים והמאות ושרי הצבא׃,Hebrew
מן המלחמות ומן השלל הקדישו לחזק לבית יהוה׃,Hebrew
וכל ההקדיש שמואל הראה ושאול בן קיש ואבנר בן נר ויואב בן צרויה כל המקדיש על יד שלמית ואחיו׃,Hebrew
ליצהרי כנניהו ובניו למלאכה החיצונה על ישראל לשטרים ולשפטים׃,Hebrew
לחברוני חשביהו ואחיו בני חיל אלף ושבע מאות על פקדת ישראל מעבר לירדן מערבה לכל מלאכת יהוה ולעבדת המלך׃,Hebrew
לחברוני יריה הראש לחברוני לתלדתיו לאבות בשנת הארבעים למלכות דויד נדרשו וימצא בהם גבורי חיל ביעזיר גלעד׃,Hebrew
ואחיו בני חיל אלפים ושבע מאות ראשי האבות ויפקידם דויד המלך על הראובני והגדי וחצי שבט המנשי לכל דבר האלהים ודבר המלך׃,Hebrew
ובני ישראל למספרם ראשי האבות ושרי האלפים והמאות ושטריהם המשרתים את המלך לכל דבר המחלקות הבאה והיצאת חדש בחדש לכל חדשי השנה המחלקת האחת עשרים וארבעה אלף׃,Hebrew
על המחלקת הראשונה לחדש הראשון ישבעם בן זבדיאל ועל מחלקתו עשרים וארבעה אלף׃,Hebrew
מן בני פרץ הראש לכל שרי הצבאות לחדש הראשון׃,Hebrew
ועל מחלקת החדש השני דודי האחוחי ומחלקתו ומקלות הנגיד ועל מחלקתו עשרים וארבעה אלף׃,Hebrew
שר הצבא השלישי לחדש השלישי בניהו בן יהוידע הכהן ראש ועל מחלקתו עשרים וארבעה אלף׃,Hebrew
הוא בניהו גבור השלשים ועל השלשים ומחלקתו עמיזבד בנו׃,Hebrew
הרביעי לחדש הרביעי עשה אל אחי יואב וזבדיה בנו אחריו ועל מחלקתו עשרים וארבעה אלף׃,Hebrew
החמישי לחדש החמישי השר שמהות היזרח ועל מחלקתו עשרים וארבעה אלף׃,Hebrew
הששי לחדש הששי עירא בן עקש התקועי ועל מחלקתו עשרים וארבעה אלף׃,Hebrew
השביעי לחדש השביעי חלץ הפלוני מן בני אפרים ועל מחלקתו עשרים וארבעה אלף׃,Hebrew
השמיני לחדש השמיני סבכי החשתי לזרחי ועל מחלקתו עשרים וארבעה אלף׃,Hebrew
התשיעי לחדש התשיעי אביעזר הענתתי לבנימיני ועל מחלקתו עשרים וארבעה אלף׃,Hebrew
העשירי לחדש העשירי מהרי הנטופתי לזרחי ועל מחלקתו עשרים וארבעה אלף׃,Hebrew
עשתי עשר לעשתי עשר החדש בניה הפרעתוני מן בני אפרים ועל מחלקתו עשרים וארבעה אלף׃,Hebrew
השנים עשר לשנים עשר החדש חלדי הנטופתי לעתניאל ועל מחלקתו עשרים וארבעה אלף׃,Hebrew
ועל שבטי ישראל לראובני נגיד אליעזר בן זכרי לשמעוני שפטיהו בן מעכה׃,Hebrew
ללוי חשביה בן קמואל לאהרן צדוק׃,Hebrew
ליהודה אליהו מאחי דויד ליששכר עמרי בן מיכאל׃,Hebrew
לזבולן ישמעיהו בן עבדיהו לנפתלי ירימות בן עזריאל׃,Hebrew
לבני אפרים הושע בן עזזיהו לחצי שבט מנשה יואל בן פדיהו׃,Hebrew
לחצי המנשה גלעדה ידו בן זכריהו לבנימן יעשיאל בן אבנר׃,Hebrew
לדן עזראל בן ירחם אלה שרי שבטי ישראל׃,Hebrew
ולא נשא דויד מספרם למבן עשרים שנה ולמטה כי אמר יהוה להרבות את ישראל ככוכבי השמים׃,Hebrew
יואב בן צרויה החל למנות ולא כלה ויהי בזאת קצף על ישראל ולא עלה המספר במספר דברי הימים למלך דויד׃,Hebrew
ועל אצרות המלך עזמות בן עדיאל ועל האצרות בשדה בערים ובכפרים ובמגדלות יהונתן בן עזיהו׃,Hebrew
ועל עשי מלאכת השדה לעבדת האדמה עזרי בן כלוב׃,Hebrew
ועל הכרמים שמעי הרמתי ועל שבכרמים לאצרות היין זבדי השפמי׃,Hebrew
ועל הזיתים והשקמים אשר בשפלה בעל חנן הגדרי ועל אצרות השמן יועש׃,Hebrew
ועל הבקר הרעים בשרון שטרי השרוני ועל הבקר בעמקים שפט בן עדלי׃,Hebrew
ועל הגמלים אוביל הישמעלי ועל האתנות יחדיהו המרנתי׃,Hebrew
ועל הצאן יזיז ההגרי כל אלה שרי הרכוש אשר למלך דויד׃,Hebrew
ויהונתן דוד דויד יועץ איש מבין וסופר הוא ויחיאל בן חכמוני עם בני המלך׃,Hebrew
ואחיתפל יועץ למלך וחושי הארכי רע המלך׃,Hebrew
ואחרי אחיתפל יהוידע בן בניהו ואביתר ושר צבא למלך יואב׃,Hebrew
ויקהל דויד את כל שרי ישראל שרי השבטים ושרי המחלקות המשרתים את המלך ושרי האלפים ושרי המאות ושרי כל רכוש ומקנה למלך ולבניו עם הסריסים והגבורים ולכל גבור חיל אל ירושלם׃,Hebrew
ויקם דויד המלך על רגליו ויאמר שמעוני אחי ועמי אני עם לבבי לבנות בית מנוחה לארון ברית יהוה ולהדם רגלי אלהינו והכינותי לבנות׃,Hebrew
והאלהים אמר לי לא תבנה בית לשמי כי איש מלחמות אתה ודמים שפכת׃,Hebrew
ויבחר יהוה אלהי ישראל בי מכל בית אבי להיות למלך על ישראל לעולם כי ביהודה בחר לנגיד ובבית יהודה בית אבי ובבני אבי בי רצה להמליך על כל ישראל׃,Hebrew
ומכל בני כי רבים בנים נתן לי יהוה ויבחר בשלמה בני לשבת על כסא מלכות יהוה על ישראל׃,Hebrew
ויאמר לי שלמה בנך הוא יבנה ביתי וחצרותי כי בחרתי בו לי לבן ואני אהיה לו לאב׃,Hebrew
והכינותי את מלכותו עד לעולם אם יחזק לעשות מצותי ומשפטי כיום הזה׃,Hebrew
ועתה לעיני כל ישראל קהל יהוה ובאזני אלהינו שמרו ודרשו כל מצות יהוה אלהיכם למען תירשו את הארץ הטובה והנחלתם לבניכם אחריכם עד עולם׃,Hebrew
ואתה שלמה בני דע את אלהי אביך ועבדהו בלב שלם ובנפש חפצה כי כל לבבות דורש יהוה וכל יצר מחשבות מבין אם תדרשנו ימצא לך ואם תעזבנו יזניחך לעד׃,Hebrew
ראה עתה כי יהוה בחר בך לבנות בית למקדש חזק ועשה׃,Hebrew
ויתן דויד לשלמה בנו את תבנית האולם ואת בתיו וגנזכיו ועליתיו וחדריו הפנימים ובית הכפרת׃,Hebrew
ותבנית כל אשר היה ברוח עמו לחצרות בית יהוה ולכל הלשכות סביב לאצרות בית האלהים ולאצרות הקדשים׃,Hebrew
ולמחלקות הכהנים והלוים ולכל מלאכת עבודת בית יהוה ולכל כלי עבודת בית יהוה׃,Hebrew
לזהב במשקל לזהב לכל כלי עבודה ועבודה לכל כלי הכסף במשקל לכל כלי עבודה ועבודה׃,Hebrew
ומשקל למנרות הזהב ונרתיהם זהב במשקל מנורה ומנורה ונרתיה ולמנרות הכסף במשקל למנורה ונרתיה כעבודת מנורה ומנורה׃,Hebrew
ואת הזהב משקל לשלחנות המערכת לשלחן ושלחן וכסף לשלחנות הכסף׃,Hebrew
והמזלגות והמזרקות והקשות זהב טהור ולכפורי הזהב במשקל לכפור וכפור ולכפורי הכסף במשקל לכפור וכפור׃,Hebrew
ולמזבח הקטרת זהב מזקק במשקל ולתבנית המרכבה הכרבים זהב לפרשים וסככים על ארון ברית יהוה׃,Hebrew
הכל בכתב מיד יהוה עלי השכיל כל מלאכות התבנית׃,Hebrew
ויאמר דויד לשלמה בנו חזק ואמץ ועשה אל תירא ואל תחת כי יהוה אלהים אלהי עמך לא ירפך ולא יעזבך עד לכלות כל מלאכת עבודת בית יהוה׃,Hebrew
והנה מחלקות הכהנים והלוים לכל עבודת בית האלהים ועמך בכל מלאכה לכל נדיב בחכמה לכל עבודה והשרים וכל העם לכל דבריך׃,Hebrew
ויאמר דויד המלך לכל הקהל שלמה בני אחד בחר בו אלהים נער ורך והמלאכה גדולה כי לא לאדם הבירה כי ליהוה אלהים׃,Hebrew
וככל כחי הכינותי לבית אלהי הזהב לזהב והכסף לכסף והנחשת לנחשת הברזל לברזל והעצים לעצים אבני שהם ומלואים אבני פוך ורקמה וכל אבן יקרה ואבני שיש לרב׃,Hebrew
ועוד ברצותי בבית אלהי יש לי סגלה זהב וכסף נתתי לבית אלהי למעלה מכל הכינותי לבית הקדש׃,Hebrew
שלשת אלפים ככרי זהב מזהב אופיר ושבעת אלפים ככר כסף מזקק לטוח קירות הבתים׃,Hebrew
לזהב לזהב ולכסף לכסף ולכל מלאכה ביד חרשים ומי מתנדב למלאות ידו היום ליהוה׃,Hebrew
ויתנדבו שרי האבות ושרי שבטי ישראל ושרי האלפים והמאות ולשרי מלאכת המלך׃,Hebrew
ויתנו לעבודת בית האלהים זהב ככרים חמשת אלפים ואדרכנים רבו וכסף ככרים עשרת אלפים ונחשת רבו ושמונת אלפים ככרים וברזל מאה אלף ככרים׃,Hebrew
והנמצא אתו אבנים נתנו לאוצר בית יהוה על יד יחיאל הגרשני׃,Hebrew
וישמחו העם על התנדבם כי בלב שלם התנדבו ליהוה וגם דויד המלך שמח שמחה גדולה׃,Hebrew
ויברך דויד את יהוה לעיני כל הקהל ויאמר דויד ברוך אתה יהוה אלהי ישראל אבינו מעולם ועד עולם׃,Hebrew
לך יהוה הגדלה והגבורה והתפארת והנצח וההוד כי כל בשמים ובארץ לך יהוה הממלכה והמתנשא לכל לראש׃,Hebrew
והעשר והכבוד מלפניך ואתה מושל בכל ובידך כח וגבורה ובידך לגדל ולחזק לכל׃,Hebrew
ועתה אלהינו מודים אנחנו לך ומהללים לשם תפארתך׃,Hebrew
וכי מי אני ומי עמי כי נעצר כח להתנדב כזאת כי ממך הכל ומידך נתנו לך׃,Hebrew
כי גרים אנחנו לפניך ותושבים ככל אבתינו כצל ימינו על הארץ ואין מקוה׃,Hebrew
יהוה אלהינו כל ההמון הזה אשר הכיננו לבנות לך בית לשם קדשך מידך היא ולך הכל׃,Hebrew
וידעתי אלהי כי אתה בחן לבב ומישרים תרצה אני בישר לבבי התנדבתי כל אלה ועתה עמך הנמצאו פה ראיתי בשמחה להתנדב לך׃,Hebrew
יהוה אלהי אברהם יצחק וישראל אבתינו שמרה זאת לעולם ליצר מחשבות לבב עמך והכן לבבם אליך׃,Hebrew
ולשלמה בני תן לבב שלם לשמור מצותיך עדותיך וחקיך ולעשות הכל ולבנות הבירה אשר הכינותי׃,Hebrew
ויאמר דויד לכל הקהל ברכו נא את יהוה אלהיכם ויברכו כל הקהל ליהוה אלהי אבתיהם ויקדו וישתחוו ליהוה ולמלך׃,Hebrew
ויזבחו ליהוה זבחים ויעלו עלות ליהוה למחרת היום ההוא פרים אלף אילים אלף כבשים אלף ונסכיהם וזבחים לרב לכל ישראל׃,Hebrew
ויאכלו וישתו לפני יהוה ביום ההוא בשמחה גדולה וימליכו שנית לשלמה בן דויד וימשחו ליהוה לנגיד ולצדוק לכהן׃,Hebrew
וישב שלמה על כסא יהוה למלך תחת דויד אביו ויצלח וישמעו אליו כל ישראל׃,Hebrew
וכל השרים והגברים וגם כל בני המלך דויד נתנו יד תחת שלמה המלך׃,Hebrew
ויגדל יהוה את שלמה למעלה לעיני כל ישראל ויתן עליו הוד מלכות אשר לא היה על כל מלך לפניו על ישראל׃,Hebrew
ודויד בן ישי מלך על כל ישראל׃,Hebrew
והימים אשר מלך על ישראל ארבעים שנה בחברון מלך שבע שנים ובירושלם מלך שלשים ושלוש׃,Hebrew
וימת בשיבה טובה שבע ימים עשר וכבוד וימלך שלמה בנו תחתיו׃,Hebrew
ודברי דויד המלך הראשנים והאחרנים הנם כתובים על דברי שמואל הראה ועל דברי נתן הנביא ועל דברי גד החזה׃,Hebrew
עם כל מלכותו וגבורתו והעתים אשר עברו עליו ועל ישראל ועל כל ממלכות הארצות׃,Hebrew
ויתחזק שלמה בן דויד על מלכותו ויהוה אלהיו עמו ויגדלהו למעלה׃,Hebrew
ויאמר שלמה לכל ישראל לשרי האלפים והמאות ולשפטים ולכל נשיא לכל ישראל ראשי האבות׃,Hebrew
וילכו שלמה וכל הקהל עמו לבמה אשר בגבעון כי שם היה אהל מועד האלהים אשר עשה משה עבד יהוה במדבר׃,Hebrew
אבל ארון האלהים העלה דויד מקרית יערים בהכין לו דויד כי נטה לו אהל בירושלם׃,Hebrew
ומזבח הנחשת אשר עשה בצלאל בן אורי בן חור שם לפני משכן יהוה וידרשהו שלמה והקהל׃,Hebrew
ויעל שלמה שם על מזבח הנחשת לפני יהוה אשר לאהל מועד ויעל עליו עלות אלף׃,Hebrew
בלילה ההוא נראה אלהים לשלמה ויאמר לו שאל מה אתן לך׃,Hebrew
ויאמר שלמה לאלהים אתה עשית עם דויד אבי חסד גדול והמלכתני תחתיו׃,Hebrew
עתה יהוה אלהים יאמן דברך עם דויד אבי כי אתה המלכתני על עם רב כעפר הארץ׃,Hebrew
עתה חכמה ומדע תן לי ואצאה לפני העם הזה ואבואה כי מי ישפט את עמך הזה הגדול׃,Hebrew
ויאמר אלהים לשלמה יען אשר היתה זאת עם לבבך ולא שאלת עשר נכסים וכבוד ואת נפש שנאיך וגם ימים רבים לא שאלת ותשאל לך חכמה ומדע אשר תשפוט את עמי אשר המלכתיך עליו׃,Hebrew
החכמה והמדע נתון לך ועשר ונכסים וכבוד אתן לך אשר לא היה כן למלכים אשר לפניך ואחריך לא יהיה כן׃,Hebrew
ויבא שלמה לבמה אשר בגבעון ירושלם מלפני אהל מועד וימלך על ישראל׃,Hebrew
ויאסף שלמה רכב ופרשים ויהי לו אלף וארבע מאות רכב ושנים עשר אלף פרשים ויניחם בערי הרכב ועם המלך בירושלם׃,Hebrew
ויתן המלך את הכסף ואת הזהב בירושלם כאבנים ואת הארזים נתן כשקמים אשר בשפלה לרב׃,Hebrew
ומוצא הסוסים אשר לשלמה ממצרים ומקוא סחרי המלך מקוא יקחו במחיר׃,Hebrew
ויעלו ויוציאו ממצרים מרכבה בשש מאות כסף וסוס בחמשים ומאה וכן לכל מלכי החתים ומלכי ארם בידם יוציאו׃,Hebrew
ויאמר שלמה לבנות בית לשם יהוה ובית למלכותו׃,Hebrew
ויספר שלמה שבעים אלף איש סבל ושמונים אלף איש חצב בהר ומנצחים עליהם שלשת אלפים ושש מאות׃,Hebrew
וישלח שלמה אל חורם מלך צר לאמר כאשר עשית עם דויד אבי ותשלח לו ארזים לבנות לו בית לשבת בו׃,Hebrew
הנה אני בונה בית לשם יהוה אלהי להקדיש לו להקטיר לפניו קטרת סמים ומערכת תמיד ועלות לבקר ולערב לשבתות ולחדשים ולמועדי יהוה אלהינו לעולם זאת על ישראל׃,Hebrew
והבית אשר אני בונה גדול כי גדול אלהינו מכל האלהים׃,Hebrew
ומי יעצר כח לבנות לו בית כי השמים ושמי השמים לא יכלכלהו ומי אני אשר אבנה לו בית כי אם להקטיר לפניו׃,Hebrew
ועתה שלח לי איש חכם לעשות בזהב ובכסף ובנחשת ובברזל ובארגון וכרמיל ותכלת וידע לפתח פתוחים עם החכמים אשר עמי ביהודה ובירושלם אשר הכין דויד אבי׃,Hebrew
ושלח לי עצי ארזים ברושים ואלגומים מהלבנון כי אני ידעתי אשר עבדיך יודעים לכרות עצי לבנון והנה עבדי עם עבדיך׃,Hebrew
ולהכין לי עצים לרב כי הבית אשר אני בונה גדול והפלא׃,Hebrew
והנה לחטבים לכרתי העצים נתתי חטים מכות לעבדיך כרים עשרים אלף ושערים כרים עשרים אלף ויין בתים עשרים אלף ושמן בתים עשרים אלף׃,Hebrew
ויאמר חורם מלך צר בכתב וישלח אל שלמה באהבת יהוה את עמו נתנך עליהם מלך׃,Hebrew
ויאמר חורם ברוך יהוה אלהי ישראל אשר עשה את השמים ואת הארץ אשר נתן לדויד המלך בן חכם יודע שכל ובינה אשר יבנה בית ליהוה ובית למלכותו׃,Hebrew
ועתה שלחתי איש חכם יודע בינה לחורם אבי׃,Hebrew
בן אשה מן בנות דן ואביו איש צרי יודע לעשות בזהב ובכסף בנחשת בברזל באבנים ובעצים בארגמן בתכלת ובבוץ ובכרמיל ולפתח כל פתוח ולחשב כל מחשבת אשר ינתן לו עם חכמיך וחכמי אדני דויד אביך׃,Hebrew
ועתה החטים והשערים השמן והיין אשר אמר אדני ישלח לעבדיו׃,Hebrew
ואנחנו נכרת עצים מן הלבנון ככל צרכך ונביאם לך רפסדות על ים יפו ואתה תעלה אתם ירושלם׃,Hebrew
ויספר שלמה כל האנשים הגירים אשר בארץ ישראל אחרי הספר אשר ספרם דויד אביו וימצאו מאה וחמשים אלף ושלשת אלפים ושש מאות׃,Hebrew
ויעש מהם שבעים אלף סבל ושמנים אלף חצב בהר ושלשת אלפים ושש מאות מנצחים להעביד את העם׃,Hebrew
ויחל שלמה לבנות את בית יהוה בירושלם בהר המוריה אשר נראה לדויד אביהו אשר הכין במקום דויד בגרן ארנן היבוסי׃,Hebrew
ויחל לבנות בחדש השני בשני בשנת ארבע למלכותו׃,Hebrew
ואלה הוסד שלמה לבנות את בית האלהים הארך אמות במדה הראשונה אמות ששים ורחב אמות עשרים׃,Hebrew
והאולם אשר על פני הארך על פני רחב הבית אמות עשרים והגבה מאה ועשרים ויצפהו מפנימה זהב טהור׃,Hebrew
ואת הבית הגדול חפה עץ ברושים ויחפהו זהב טוב ויעל עליו תמרים ושרשרות׃,Hebrew
ויצף את הבית אבן יקרה לתפארת והזהב זהב פרוים׃,Hebrew
ויחף את הבית הקרות הספים וקירותיו ודלתותיו זהב ופתח כרובים על הקירות׃,Hebrew
ויעש את בית קדש הקדשים ארכו על פני רחב הבית אמות עשרים ורחבו אמות עשרים ויחפהו זהב טוב לככרים שש מאות׃,Hebrew
ומשקל למסמרות לשקלים חמשים זהב והעליות חפה זהב׃,Hebrew
ויעש בבית קדש הקדשים כרובים שנים מעשה צעצעים ויצפו אתם זהב׃,Hebrew
וכנפי הכרובים ארכם אמות עשרים כנף האחד לאמות חמש מגעת לקיר הבית והכנף האחרת אמות חמש מגיע לכנף הכרוב האחר׃,Hebrew
וכנף הכרוב האחד אמות חמש מגיע לקיר הבית והכנף האחרת אמות חמש דבקה לכנף הכרוב האחר׃,Hebrew
כנפי הכרובים האלה פרשים אמות עשרים והם עמדים על רגליהם ופניהם לבית׃,Hebrew
ויעש את הפרכת תכלת וארגמן וכרמיל ובוץ ויעל עליו כרובים׃,Hebrew
ויעש לפני הבית עמודים שנים אמות שלשים וחמש ארך והצפת אשר על ראשו אמות חמש׃,Hebrew
ויעש שרשרות בדביר ויתן על ראש העמדים ויעש רמונים מאה ויתן בשרשרות׃,Hebrew
ויקם את העמודים על פני ההיכל אחד מימין ואחד מהשמאול ויקרא שם הימיני יכין ושם השמאלי בעז׃,Hebrew
ויעש מזבח נחשת עשרים אמה ארכו ועשרים אמה רחבו ועשר אמות קומתו׃,Hebrew
ויעש את הים מוצק עשר באמה משפתו אל שפתו עגול סביב וחמש באמה קומתו וקו שלשים באמה יסב אתו סביב׃,Hebrew
ודמות בקרים תחת לו סביב סביב סובבים אתו עשר באמה מקיפים את הים סביב שנים טורים הבקר יצוקים במצקתו׃,Hebrew
עומד על שנים עשר בקר שלשה פנים צפונה ושלושה פנים ימה ושלשה פנים נגבה ושלשה פנים מזרחה והים עליהם מלמעלה וכל אחריהם ביתה׃,Hebrew
ועביו טפח ושפתו כמעשה שפת כוס פרח שושנה מחזיק בתים שלשת אלפים יכיל׃,Hebrew
ויעש כיורים עשרה ויתן חמשה מימין וחמשה משמאול לרחצה בהם את מעשה העולה ידיחו בם והים לרחצה לכהנים בו׃,Hebrew
ויעש את מנרות הזהב עשר כמשפטם ויתן בהיכל חמש מימין וחמש משמאול׃,Hebrew
ויעש שלחנות עשרה וינח בהיכל חמשה מימין וחמשה משמאול ויעש מזרקי זהב מאה׃,Hebrew
ויעש חצר הכהנים והעזרה הגדולה ודלתות לעזרה ודלתותיהם צפה נחשת׃,Hebrew
ואת הים נתן מכתף הימנית קדמה ממול נגבה׃,Hebrew
ויעש חורם את הסירות ואת היעים ואת המזרקות ויכל חירם לעשות את המלאכה אשר עשה למלך שלמה בבית האלהים׃,Hebrew
עמודים שנים והגלות והכתרות על ראש העמודים שתים והשבכות שתים לכסות את שתי גלות הכתרות אשר על ראש העמודים׃,Hebrew
ואת הרמונים ארבע מאות לשתי השבכות שנים טורים רמונים לשבכה האחת לכסות את שתי גלות הכתרות אשר על פני העמודים׃,Hebrew
ואת המכנות עשה ואת הכירות עשה על המכנות׃,Hebrew
את הים אחד ואת הבקר שנים עשר תחתיו׃,Hebrew
ואת הסירות ואת היעים ואת המזלגות ואת כל כליהם עשה חורם אביו למלך שלמה לבית יהוה נחשת מרוק׃,Hebrew
בככר הירדן יצקם המלך בעבי האדמה בין סכות ובין צרדתה׃,Hebrew
ויעש שלמה כל הכלים האלה לרב מאד כי לא נחקר משקל הנחשת׃,Hebrew
ויעש שלמה את כל הכלים אשר בית האלהים ואת מזבח הזהב ואת השלחנות ועליהם לחם הפנים׃,Hebrew
ואת המנרות ונרתיהם לבערם כמשפט לפני הדביר זהב סגור׃,Hebrew
והפרח והנרות והמלקחים זהב הוא מכלות זהב׃,Hebrew
והמזמרות והמזרקות והכפות והמחתות זהב סגור ופתח הבית דלתותיו הפנימיות לקדש הקדשים ודלתי הבית להיכל זהב׃,Hebrew
ותשלם כל המלאכה אשר עשה שלמה לבית יהוה ויבא שלמה את קדשי דויד אביו ואת הכסף ואת הזהב ואת כל הכלים נתן באצרות בית האלהים׃,Hebrew
אז יקהיל שלמה את זקני ישראל ואת כל ראשי המטות נשיאי האבות לבני ישראל אל ירושלם להעלות את ארון ברית יהוה מעיר דויד היא ציון׃,Hebrew
ויקהלו אל המלך כל איש ישראל בחג הוא החדש השבעי׃,Hebrew
ויבאו כל זקני ישראל וישאו הלוים את הארון׃,Hebrew
ויעלו את הארון ואת אהל מועד ואת כל כלי הקדש אשר באהל העלו אתם הכהנים הלוים׃,Hebrew
והמלך שלמה וכל עדת ישראל הנועדים עליו לפני הארון מזבחים צאן ובקר אשר לא יספרו ולא ימנו מרב׃,Hebrew
ויביאו הכהנים את ארון ברית יהוה אל מקומו אל דביר הבית אל קדש הקדשים אל תחת כנפי הכרובים׃,Hebrew
ויהיו הכרובים פרשים כנפים על מקום הארון ויכסו הכרובים על הארון ועל בדיו מלמעלה׃,Hebrew
ויאריכו הבדים ויראו ראשי הבדים מן הארון על פני הדביר ולא יראו החוצה ויהי שם עד היום הזה׃,Hebrew
אין בארון רק שני הלחות אשר נתן משה בחרב אשר כרת יהוה עם בני ישראל בצאתם ממצרים׃,Hebrew
ויהי בצאת הכהנים מן הקדש כי כל הכהנים הנמצאים התקדשו אין לשמור למחלקות׃,Hebrew
והלוים המשררים לכלם לאסף להימן לידתון ולבניהם ולאחיהם מלבשים בוץ במצלתים ובנבלים וכנרות עמדים מזרח למזבח ועמהם כהנים למאה ועשרים מחצררים בחצצרות׃,Hebrew
ויהי כאחד למחצצרים ולמשררים להשמיע קול אחד להלל ולהדות ליהוה וכהרים קול בחצצרות ובמצלתים ובכלי השיר ובהלל ליהוה כי טוב כי לעולם חסדו והבית מלא ענן בית יהוה׃,Hebrew
ולא יכלו הכהנים לעמוד לשרת מפני הענן כי מלא כבוד יהוה את בית האלהים׃,Hebrew
אז אמר שלמה יהוה אמר לשכון בערפל׃,Hebrew
ואני בניתי בית זבל לך ומכון לשבתך עולמים׃,Hebrew
ויסב המלך את פניו ויברך את כל קהל ישראל וכל קהל ישראל עומד׃,Hebrew
ויאמר ברוך יהוה אלהי ישראל אשר דבר בפיו את דויד אבי ובידיו מלא לאמר׃,Hebrew
מן היום אשר הוצאתי את עמי מארץ מצרים לא בחרתי בעיר מכל שבטי ישראל לבנות בית להיות שמי שם ולא בחרתי באיש להיות נגיד על עמי ישראל׃,Hebrew
ואבחר בירושלם להיות שמי שם ואבחר בדויד להיות על עמי ישראל׃,Hebrew
ויהי עם לבב דויד אבי לבנות בית לשם יהוה אלהי ישראל׃,Hebrew
ויאמר יהוה אל דויד אבי יען אשר היה עם לבבך לבנות בית לשמי הטיבות כי היה עם לבבך׃,Hebrew
רק אתה לא תבנה הבית כי בנך היוצא מחלציך הוא יבנה הבית לשמי׃,Hebrew
ויקם יהוה את דברו אשר דבר ואקום תחת דויד אבי ואשב על כסא ישראל כאשר דבר יהוה ואבנה הבית לשם יהוה אלהי ישראל׃,Hebrew
ואשים שם את הארון אשר שם ברית יהוה אשר כרת עם בני ישראל׃,Hebrew
ויעמד לפני מזבח יהוה נגד כל קהל ישראל ויפרש כפיו׃,Hebrew
כי עשה שלמה כיור נחשת ויתנהו בתוך העזרה חמש אמות ארכו וחמש אמות רחבו ואמות שלוש קומתו ויעמד עליו ויברך על ברכיו נגד כל קהל ישראל ויפרש כפיו השמימה׃,Hebrew
ויאמר יהוה אלהי ישראל אין כמוך אלהים בשמים ובארץ שמר הברית והחסד לעבדיך ההלכים לפניך בכל לבם׃,Hebrew
אשר שמרת לעבדך דויד אבי את אשר דברת לו ותדבר בפיך ובידך מלאת כיום הזה׃,Hebrew
ועתה יהוה אלהי ישראל שמר לעבדך דויד אבי את אשר דברת לו לאמר לא יכרת לך איש מלפני יושב על כסא ישראל רק אם ישמרו בניך את דרכם ללכת בתורתי כאשר הלכת לפני׃,Hebrew
ועתה יהוה אלהי ישראל יאמן דברך אשר דברת לעבדך לדויד׃,Hebrew
כי האמנם ישב אלהים את האדם על הארץ הנה שמים ושמי השמים לא יכלכלוך אף כי הבית הזה אשר בניתי׃,Hebrew
ופנית אל תפלת עבדך ואל תחנתו יהוה אלהי לשמע אל הרנה ואל התפלה אשר עבדך מתפלל לפניך׃,Hebrew
להיות עיניך פתחות אל הבית הזה יומם ולילה אל המקום אשר אמרת לשום שמך שם לשמוע אל התפלה אשר יתפלל עבדך אל המקום הזה׃,Hebrew
ושמעת אל תחנוני עבדך ועמך ישראל אשר יתפללו אל המקום הזה ואתה תשמע ממקום שבתך מן השמים ושמעת וסלחת׃,Hebrew
אם יחטא איש לרעהו ונשא בו אלה להאלתו ובא אלה לפני מזבחך בבית הזה׃,Hebrew
ואתה תשמע מן השמים ועשית ושפטת את עבדיך להשיב לרשע לתת דרכו בראשו ולהצדיק צדיק לתת לו כצדקתו׃,Hebrew
ואם ינגף עמך ישראל לפני אויב כי יחטאו לך ושבו והודו את שמך והתפללו והתחננו לפניך בבית הזה׃,Hebrew
ואתה תשמע מן השמים וסלחת לחטאת עמך ישראל והשיבותם אל האדמה אשר נתתה להם ולאבתיהם׃,Hebrew
בהעצר השמים ולא יהיה מטר כי יחטאו לך והתפללו אל המקום הזה והודו את שמך מחטאתם ישובון כי תענם׃,Hebrew
ואתה תשמע השמים וסלחת לחטאת עבדיך ועמך ישראל כי תורם אל הדרך הטובה אשר ילכו בה ונתתה מטר על ארצך אשר נתתה לעמך לנחלה׃,Hebrew
רעב כי יהיה בארץ דבר כי יהיה שדפון וירקון ארבה וחסיל כי יהיה כי יצר לו אויביו בארץ שעריו כל נגע וכל מחלה׃,Hebrew
כל תפלה כל תחנה אשר יהיה לכל האדם ולכל עמך ישראל אשר ידעו איש נגעו ומכאבו ופרש כפיו אל הבית הזה׃,Hebrew
ואתה תשמע מן השמים מכון שבתך וסלחת ונתתה לאיש ככל דרכיו אשר תדע את לבבו כי אתה לבדך ידעת את לבב בני האדם׃,Hebrew
למען ייראוך ללכת בדרכיך כל הימים אשר הם חיים על פני האדמה אשר נתתה לאבתינו׃,Hebrew
וגם אל הנכרי אשר לא מעמך ישראל הוא ובא מארץ רחוקה למען שמך הגדול וידך החזקה וזרועך הנטויה ובאו והתפללו אל הבית הזה׃,Hebrew
ואתה תשמע מן השמים ממכון שבתך ועשית ככל אשר יקרא אליך הנכרי למען ידעו כל עמי הארץ את שמך וליראה אתך כעמך ישראל ולדעת כי שמך נקרא על הבית הזה אשר בניתי׃,Hebrew
כי יצא עמך למלחמה על אויביו בדרך אשר תשלחם והתפללו אליך דרך העיר הזאת אשר בחרת בה והבית אשר בניתי לשמך׃,Hebrew
ושמעת מן השמים את תפלתם ואת תחנתם ועשית משפטם׃,Hebrew
כי יחטאו לך כי אין אדם אשר לא יחטא ואנפת בם ונתתם לפני אויב ושבום שוביהם אל ארץ רחוקה או קרובה׃,Hebrew
והשיבו אל לבבם בארץ אשר נשבו שם ושבו והתחננו אליך בארץ שבים לאמר חטאנו העוינו ורשענו׃,Hebrew
ושבו אליך בכל לבם ובכל נפשם בארץ שבים אשר שבו אתם והתפללו דרך ארצם אשר נתתה לאבותם והעיר אשר בחרת ולבית אשר בניתי לשמך׃,Hebrew
ושמעת מן השמים ממכון שבתך את תפלתם ואת תחנתיהם ועשית משפטם וסלחת לעמך אשר חטאו לך׃,Hebrew
עתה אלהי יהיו נא עיניך פתחות ואזניך קשבות לתפלת המקום הזה׃,Hebrew
ועתה קומה יהוה אלהים לנוחך אתה וארון עזך כהניך יהוה אלהים ילבשו תשועה וחסידיך ישמחו בטוב׃,Hebrew
יהוה אלהים אל תשב פני משיחיך זכרה לחסדי דויד עבדך׃,Hebrew
וככלות שלמה להתפלל והאש ירדה מהשמים ותאכל העלה והזבחים וכבוד יהוה מלא את הבית׃,Hebrew
ולא יכלו הכהנים לבוא אל בית יהוה כי מלא כבוד יהוה את בית יהוה׃,Hebrew
וכל בני ישראל ראים ברדת האש וכבוד יהוה על הבית ויכרעו אפים ארצה על הרצפה וישתחוו והודות ליהוה כי טוב כי לעולם חסדו׃,Hebrew
והמלך וכל העם זבחים זבח לפני יהוה׃,Hebrew
ויזבח המלך שלמה את זבח הבקר עשרים ושנים אלף וצאן מאה ועשרים אלף ויחנכו את בית האלהים המלך וכל העם׃,Hebrew
והכהנים על משמרותם עמדים והלוים בכלי שיר יהוה אשר עשה דויד המלך להדות ליהוה כי לעולם חסדו בהלל דויד בידם והכהנים מחצצרים נגדם וכל ישראל עמדים׃,Hebrew
ויקדש שלמה את תוך החצר אשר לפני בית יהוה כי עשה שם העלות ואת חלבי השלמים כי מזבח הנחשת אשר עשה שלמה לא יכול להכיל את העלה ואת המנחה ואת החלבים׃,Hebrew
ויעש שלמה את החג בעת ההיא שבעת ימים וכל ישראל עמו קהל גדול מאד מלבוא חמת עד נחל מצרים׃,Hebrew
ויעשו ביום השמיני עצרת כי חנכת המזבח עשו שבעת ימים והחג שבעת ימים׃,Hebrew
וביום עשרים ושלשה לחדש השביעי שלח את העם לאהליהם שמחים וטובי לב על הטובה אשר עשה יהוה לדויד ולשלמה ולישראל עמו׃,Hebrew
ויכל שלמה את בית יהוה ואת בית המלך ואת כל הבא על לב שלמה לעשות בבית יהוה ובביתו הצליח׃,Hebrew
וירא יהוה אל שלמה בלילה ויאמר לו שמעתי את תפלתך ובחרתי במקום הזה לי לבית זבח׃,Hebrew
הן אעצר השמים ולא יהיה מטר והן אצוה על חגב לאכול הארץ ואם אשלח דבר בעמי׃,Hebrew
ויכנעו עמי אשר נקרא שמי עליהם ויתפללו ויבקשו פני וישבו מדרכיהם הרעים ואני אשמע מן השמים ואסלח לחטאתם וארפא את ארצם׃,Hebrew
עתה עיני יהיו פתחות ואזני קשבות לתפלת המקום הזה׃,Hebrew
ועתה בחרתי והקדשתי את הבית הזה להיות שמי שם עד עולם והיו עיני ולבי שם כל הימים׃,Hebrew
ואתה אם תלך לפני כאשר הלך דויד אביך ולעשות ככל אשר צויתיך וחקי ומשפטי תשמור׃,Hebrew
והקימותי את כסא מלכותך כאשר כרתי לדויד אביך לאמר לא יכרת לך איש מושל בישראל׃,Hebrew
ואם תשובון אתם ועזבתם חקותי ומצותי אשר נתתי לפניכם והלכתם ועבדתם אלהים אחרים והשתחויתם להם׃,Hebrew
ונתשתים מעל אדמתי אשר נתתי להם ואת הבית הזה אשר הקדשתי לשמי אשליך מעל פני ואתננו למשל ולשנינה בכל העמים׃,Hebrew
והבית הזה אשר היה עליון לכל עבר עליו ישם ואמר במה עשה יהוה ככה לארץ הזאת ולבית הזה׃,Hebrew
ואמרו על אשר עזבו את יהוה אלהי אבתיהם אשר הוציאם מארץ מצרים ויחזיקו באלהים אחרים וישתחוו להם ויעבדום על כן הביא עליהם את כל הרעה הזאת׃,Hebrew
ויהי מקץ עשרים שנה אשר בנה שלמה את בית יהוה ואת ביתו׃,Hebrew
והערים אשר נתן חורם לשלמה בנה שלמה אתם ויושב שם את בני ישראל׃,Hebrew
וילך שלמה חמת צובה ויחזק עליה׃,Hebrew
ויבן את תדמר במדבר ואת כל ערי המסכנות אשר בנה בחמת׃,Hebrew
ויבן את בית חורון העליון ואת בית חורון התחתון ערי מצור חומות דלתים ובריח׃,Hebrew
ואת בעלת ואת כל ערי המסכנות אשר היו לשלמה ואת כל ערי הרכב ואת ערי הפרשים ואת כל חשק שלמה אשר חשק לבנות בירושלם ובלבנון ובכל ארץ ממשלתו׃,Hebrew
כל העם הנותר מן החתי והאמרי והפרזי והחוי והיבוסי אשר לא מישראל המה׃,Hebrew
מן בניהם אשר נותרו אחריהם בארץ אשר לא כלום בני ישראל ויעלם שלמה למס עד היום הזה׃,Hebrew
ומן בני ישראל אשר לא נתן שלמה לעבדים למלאכתו כי המה אנשי מלחמה ושרי שלישיו ושרי רכבו ופרשיו׃,Hebrew
ואלה שרי הנציבים אשר למלך שלמה חמשים ומאתים הרדים בעם׃,Hebrew
ואת בת פרעה העלה שלמה מעיר דויד לבית אשר בנה לה כי אמר לא תשב אשה לי בבית דויד מלך ישראל כי קדש המה אשר באה אליהם ארון יהוה׃,Hebrew
אז העלה שלמה עלות ליהוה על מזבח יהוה אשר בנה לפני האולם׃,Hebrew
ובדבר יום ביום להעלות כמצות משה לשבתות ולחדשים ולמועדות שלוש פעמים בשנה בחג המצות ובחג השבעות ובחג הסכות׃,Hebrew
ויעמד כמשפט דויד אביו את מחלקות הכהנים על עבדתם והלוים על משמרותם להלל ולשרת נגד הכהנים לדבר יום ביומו והשוערים במחלקותם לשער ושער כי כן מצות דויד איש האלהים׃,Hebrew
ולא סרו מצות המלך על הכהנים והלוים לכל דבר ולאצרות׃,Hebrew
ותכן כל מלאכת שלמה עד היום מוסד בית יהוה ועד כלתו שלם בית יהוה׃,Hebrew
אז הלך שלמה לעציון גבר ואל אילות על שפת הים בארץ אדום׃,Hebrew
וישלח לו חורם ביד עבדיו אוניות ועבדים יודעי ים ויבאו עם עבדי שלמה אופירה ויקחו משם ארבע מאות וחמשים ככר זהב ויביאו אל המלך שלמה׃,Hebrew
ומלכת שבא שמעה את שמע שלמה ותבוא לנסות את שלמה בחידות בירושלם בחיל כבד מאד וגמלים נשאים בשמים וזהב לרב ואבן יקרה ותבוא אל שלמה ותדבר עמו את כל אשר היה עם לבבה׃,Hebrew
ויגד לה שלמה את כל דבריה ולא נעלם דבר משלמה אשר לא הגיד לה׃,Hebrew
ותרא מלכת שבא את חכמת שלמה והבית אשר בנה׃,Hebrew
ומאכל שלחנו ומושב עבדיו ומעמד משרתיו ומלבושיהם ומשקיו ומלבושיהם ועליתו אשר יעלה בית יהוה ולא היה עוד בה רוח׃,Hebrew
ותאמר אל המלך אמת הדבר אשר שמעתי בארצי על דבריך ועל חכמתך׃,Hebrew
ולא האמנתי לדבריהם עד אשר באתי ותראינה עיני והנה לא הגד לי חצי מרבית חכמתך יספת על השמועה אשר שמעתי׃,Hebrew
אשרי אנשיך ואשרי עבדיך אלה העמדים לפניך תמיד ושמעים את חכמתך׃,Hebrew
יהי יהוה אלהיך ברוך אשר חפץ בך לתתך על כסאו למלך ליהוה אלהיך באהבת אלהיך את ישראל להעמידו לעולם ויתנך עליהם למלך לעשות משפט וצדקה׃,Hebrew
ותתן למלך מאה ועשרים ככר זהב ובשמים לרב מאד ואבן יקרה ולא היה כבשם ההוא אשר נתנה מלכת שבא למלך שלמה׃,Hebrew
וגם עבדי חירם ועבדי שלמה אשר הביאו זהב מאופיר הביאו עצי אלגומים ואבן יקרה׃,Hebrew
ויעש המלך את עצי האלגומים מסלות לבית יהוה ולבית המלך וכנרות ונבלים לשרים ולא נראו כהם לפנים בארץ יהודה׃,Hebrew
והמלך שלמה נתן למלכת שבא את כל חפצה אשר שאלה מלבד אשר הביאה אל המלך ותהפך ותלך לארצה היא ועבדיה׃,Hebrew
ויהי משקל הזהב אשר בא לשלמה בשנה אחת שש מאות וששים ושש ככרי זהב׃,Hebrew
לבד מאנשי התרים והסחרים מביאים וכל מלכי ערב ופחות הארץ מביאים זהב וכסף לשלמה׃,Hebrew
ויעש המלך שלמה מאתים צנה זהב שחוט שש מאות זהב שחוט יעלה על הצנה האחת׃,Hebrew
ושלש מאות מגנים זהב שחוט שלש מאות זהב יעלה על המגן האחת ויתנם המלך בבית יער הלבנון׃,Hebrew
ויעש המלך כסא שן גדול ויצפהו זהב טהור׃,Hebrew
ושש מעלות לכסא וכבש בזהב לכסא מאחזים וידות מזה ומזה על מקום השבת ושנים אריות עמדים אצל הידות׃,Hebrew
ושנים עשר אריות עמדים שם על שש המעלות מזה ומזה לא נעשה כן לכל ממלכה׃,Hebrew
וכל כלי משקה המלך שלמה זהב וכל כלי בית יער הלבנון זהב סגור אין כסף נחשב בימי שלמה למאומה׃,Hebrew
כי אניות למלך הלכות תרשיש עם עבדי חורם אחת לשלוש שנים תבואנה אניות תרשיש נשאות זהב וכסף שנהבים וקופים ותוכיים׃,Hebrew
ויגדל המלך שלמה מכל מלכי הארץ לעשר וחכמה׃,Hebrew
וכל מלכי הארץ מבקשים את פני שלמה לשמע את חכמתו אשר נתן האלהים בלבו׃,Hebrew
והם מביאים איש מנחתו כלי כסף וכלי זהב ושלמות נשק ובשמים סוסים ופרדים דבר שנה בשנה׃,Hebrew
ויהי לשלמה ארבעת אלפים אריות סוסים ומרכבות ושנים עשר אלף פרשים ויניחם בערי הרכב ועם המלך בירושלם׃,Hebrew
ויהי מושל בכל המלכים מן הנהר ועד ארץ פלשתים ועד גבול מצרים׃,Hebrew
ויתן המלך את הכסף בירושלם כאבנים ואת הארזים נתן כשקמים אשר בשפלה לרב׃,Hebrew
ומוציאים סוסים ממצרים לשלמה ומכל הארצות׃,Hebrew
ושאר דברי שלמה הראשנים והאחרונים הלא הם כתובים על דברי נתן הנביא ועל נבואת אחיה השילוני ובחזות יעדי החזה על ירבעם בן נבט׃,Hebrew
וימלך שלמה בירושלם על כל ישראל ארבעים שנה׃,Hebrew
וישכב שלמה עם אבתיו ויקברהו בעיר דויד אביו וימלך רחבעם בנו תחתיו׃,Hebrew
וילך רחבעם שכמה כי שכם באו כל ישראל להמליך אתו׃,Hebrew
ויהי כשמע ירבעם בן נבט והוא במצרים אשר ברח מפני שלמה המלך וישב ירבעם ממצרים׃,Hebrew
וישלחו ויקראו לו ויבא ירבעם וכל ישראל וידברו אל רחבעם לאמר׃,Hebrew
אביך הקשה את עלנו ועתה הקל מעבדת אביך הקשה ומעלו הכבד אשר נתן עלינו ונעבדך׃,Hebrew
ויאמר אלהם עוד שלשת ימים ושובו אלי וילך העם׃,Hebrew
ויועץ המלך רחבעם את הזקנים אשר היו עמדים לפני שלמה אביו בהיתו חי לאמר איך אתם נועצים להשיב לעם הזה דבר׃,Hebrew
וידברו אליו לאמר אם תהיה לטוב להעם הזה ורציתם ודברת אלהם דברים טובים והיו לך עבדים כל הימים׃,Hebrew
ויעזב את עצת הזקנים אשר יעצהו ויועץ את הילדים אשר גדלו אתו העמדים לפניו׃,Hebrew
ויאמר אלהם מה אתם נועצים ונשיב דבר את העם הזה אשר דברו אלי לאמר הקל מן העל אשר נתן אביך עלינו׃,Hebrew
וידברו אתו הילדים אשר גדלו אתו לאמר כה תאמר לעם אשר דברו אליך לאמר אביך הכביד את עלנו ואתה הקל מעלינו כה תאמר אלהם קטני עבה ממתני אבי׃,Hebrew
ועתה אבי העמיס עליכם על כבד ואני אסיף על עלכם אבי יסר אתכם בשוטים ואני בעקרבים׃,Hebrew
ויבא ירבעם וכל העם אל רחבעם ביום השלשי כאשר דבר המלך לאמר שובו אלי ביום השלשי׃,Hebrew
ויענם המלך קשה ויעזב המלך רחבעם את עצת הזקנים׃,Hebrew
וידבר אלהם כעצת הילדים לאמר אכביד את עלכם ואני אסיף עליו אבי יסר אתכם בשוטים ואני בעקרבים׃,Hebrew
ולא שמע המלך אל העם כי היתה נסבה מעם האלהים למען הקים יהוה את דברו אשר דבר ביד אחיהו השלוני אל ירבעם בן נבט׃,Hebrew
וכל ישראל כי לא שמע המלך להם וישיבו העם את המלך לאמר מה לנו חלק בדויד ולא נחלה בבן ישי איש לאהליך ישראל עתה ראה ביתך דויד וילך כל ישראל לאהליו׃,Hebrew
ובני ישראל הישבים בערי יהודה וימלך עליהם רחבעם׃,Hebrew
וישלח המלך רחבעם את הדרם אשר על המס וירגמו בו בני ישראל אבן וימת והמלך רחבעם התאמץ לעלות במרכבה לנוס ירושלם׃,Hebrew
ויפשעו ישראל בבית דויד עד היום הזה׃,Hebrew
ויבא רחבעם ירושלם ויקהל את בית יהודה ובנימן מאה ושמונים אלף בחור עשה מלחמה להלחם עם ישראל להשיב את הממלכה לרחבעם׃,Hebrew
ויהי דבר יהוה אל שמעיהו איש האלהים לאמר׃,Hebrew
אמר אל רחבעם בן שלמה מלך יהודה ואל כל ישראל ביהודה ובנימן לאמר׃,Hebrew
כה אמר יהוה לא תעלו ולא תלחמו עם אחיכם שובו איש לביתו כי מאתי נהיה הדבר הזה וישמעו את דברי יהוה וישבו מלכת אל ירבעם׃,Hebrew
וישב רחבעם בירושלם ויבן ערים למצור ביהודה׃,Hebrew
ויבן את בית לחם ואת עיטם ואת תקוע׃,Hebrew
ואת בית צור ואת שוכו ואת עדלם׃,Hebrew
ואת גת ואת מרשה ואת זיף׃,Hebrew
ואת אדורים ואת לכיש ואת עזקה׃,Hebrew
ואת צרעה ואת אילון ואת חברון אשר ביהודה ובבנימן ערי מצרות׃,Hebrew
ויחזק את המצרות ויתן בהם נגידים ואצרות מאכל ושמן ויין׃,Hebrew
ובכל עיר ועיר צנות ורמחים ויחזקם להרבה מאד ויהי לו יהודה ובנימן׃,Hebrew
והכהנים והלוים אשר בכל ישראל התיצבו עליו מכל גבולם׃,Hebrew
כי עזבו הלוים את מגרשיהם ואחזתם וילכו ליהודה ולירושלם כי הזניחם ירבעם ובניו מכהן ליהוה׃,Hebrew
ויעמד לו כהנים לבמות ולשעירים ולעגלים אשר עשה׃,Hebrew
ואחריהם מכל שבטי ישראל הנתנים את לבבם לבקש את יהוה אלהי ישראל באו ירושלם לזבוח ליהוה אלהי אבותיהם׃,Hebrew
ויחזקו את מלכות יהודה ויאמצו את רחבעם בן שלמה לשנים שלוש כי הלכו בדרך דויד ושלמה לשנים שלוש׃,Hebrew
ויקח לו רחבעם אשה את מחלת בן ירימות בן דויד אביהיל בת אליאב בן ישי׃,Hebrew
ותלד לו בנים את יעוש ואת שמריה ואת זהם׃,Hebrew
ואחריה לקח את מעכה בת אבשלום ותלד לו את אביה ואת עתי ואת זיזא ואת שלמית׃,Hebrew
ויאהב רחבעם את מעכה בת אבשלום מכל נשיו ופילגשיו כי נשים שמונה עשרה נשא ופילגשים ששים ויולד עשרים ושמונה בנים וששים בנות׃,Hebrew
ויעמד לראש רחבעם את אביה בן מעכה לנגיד באחיו כי להמליכו׃,Hebrew
ויבן ויפרץ מכל בניו לכל ארצות יהודה ובנימן לכל ערי המצרות ויתן להם המזון לרב וישאל המון נשים׃,Hebrew
ויהי כהכין מלכות רחבעם וכחזקתו עזב את תורת יהוה וכל ישראל עמו׃,Hebrew
ויהי בשנה החמישית למלך רחבעם עלה שישק מלך מצרים על ירושלם כי מעלו ביהוה׃,Hebrew
באלף ומאתים רכב ובששים אלף פרשים ואין מספר לעם אשר באו עמו ממצרים לובים סכיים וכושים׃,Hebrew
וילכד את ערי המצרות אשר ליהודה ויבא עד ירושלם׃,Hebrew
ושמעיה הנביא בא אל רחבעם ושרי יהודה אשר נאספו אל ירושלם מפני שישק ויאמר להם כה אמר יהוה אתם עזבתם אתי ואף אני עזבתי אתכם ביד שישק׃,Hebrew
ויכנעו שרי ישראל והמלך ויאמרו צדיק יהוה׃,Hebrew
ובראות יהוה כי נכנעו היה דבר יהוה אל שמעיה לאמר נכנעו לא אשחיתם ונתתי להם כמעט לפליטה ולא תתך חמתי בירושלם ביד שישק׃,Hebrew
כי יהיו לו לעבדים וידעו עבודתי ועבודת ממלכות הארצות׃,Hebrew
ויעל שישק מלך מצרים על ירושלם ויקח את אצרות בית יהוה ואת אצרות בית המלך את הכל לקח ויקח את מגני הזהב אשר עשה שלמה׃,Hebrew
ויעש המלך רחבעם תחתיהם מגני נחשת והפקיד על יד שרי הרצים השמרים פתח בית המלך׃,Hebrew
ויהי מדי בוא המלך בית יהוה באו הרצים ונשאום והשבום אל תא הרצים׃,Hebrew
ובהכנעו שב ממנו אף יהוה ולא להשחית לכלה וגם ביהודה היה דברים טובים׃,Hebrew
ויתחזק המלך רחבעם בירושלם וימלך כי בן ארבעים ואחת שנה רחבעם במלכו ושבע עשרה שנה מלך בירושלם העיר אשר בחר יהוה לשום את שמו שם מכל שבטי ישראל ושם אמו נעמה העמנית׃,Hebrew
ויעש הרע כי לא הכין לבו לדרוש את יהוה׃,Hebrew
ודברי רחבעם הראשנים והאחרונים הלא הם כתובים בדברי שמעיה הנביא ועדו החזה להתיחש ומלחמות רחבעם וירבעם כל הימים׃,Hebrew
וישכב רחבעם עם אבתיו ויקבר בעיר דויד וימלך אביה בנו תחתיו׃,Hebrew
בשנת שמונה עשרה למלך ירבעם וימלך אביה על יהודה׃,Hebrew
שלוש שנים מלך בירושלם ושם אמו מיכיהו בת אוריאל מן גבעה ומלחמה היתה בין אביה ובין ירבעם׃,Hebrew
ויאסר אביה את המלחמה בחיל גבורי מלחמה ארבע מאות אלף איש בחור וירבעם ערך עמו מלחמה בשמונה מאות אלף איש בחור גבור חיל׃,Hebrew
ויקם אביה מעל להר צמרים אשר בהר אפרים ויאמר שמעוני ירבעם וכל ישראל׃,Hebrew
הלא לכם לדעת כי יהוה אלהי ישראל נתן ממלכה לדויד על ישראל לעולם לו ולבניו ברית מלח׃,Hebrew
ויקם ירבעם בן נבט עבד שלמה בן דויד וימרד על אדניו׃,Hebrew
ויקבצו עליו אנשים רקים בני בליעל ויתאמצו על רחבעם בן שלמה ורחבעם היה נער ורך לבב ולא התחזק לפניהם׃,Hebrew
ועתה אתם אמרים להתחזק לפני ממלכת יהוה ביד בני דויד ואתם המון רב ועמכם עגלי זהב אשר עשה לכם ירבעם לאלהים׃,Hebrew
הלא הדחתם את כהני יהוה את בני אהרן והלוים ותעשו לכם כהנים כעמי הארצות כל הבא למלא ידו בפר בן בקר ואילם שבעה והיה כהן ללא אלהים׃,Hebrew
ואנחנו יהוה אלהינו ולא עזבנהו וכהנים משרתים ליהוה בני אהרן והלוים במלאכת׃,Hebrew
ומקטרים ליהוה עלות בבקר בבקר ובערב בערב וקטרת סמים ומערכת לחם על השלחן הטהור ומנורת הזהב ונרתיה לבער בערב בערב כי שמרים אנחנו את משמרת יהוה אלהינו ואתם עזבתם אתו׃,Hebrew
והנה עמנו בראש האלהים וכהניו וחצצרות התרועה להריע עליכם בני ישראל אל תלחמו עם יהוה אלהי אבתיכם כי לא תצליחו׃,Hebrew
וירבעם הסב את המארב לבוא מאחריהם ויהיו לפני יהודה והמארב מאחריהם׃,Hebrew
ויפנו יהודה והנה להם המלחמה פנים ואחור ויצעקו ליהוה והכהנים מחצצרים בחצצרות׃,Hebrew
ויריעו איש יהודה ויהי בהריע איש יהודה והאלהים נגף את ירבעם וכל ישראל לפני אביה ויהודה׃,Hebrew
וינוסו בני ישראל מפני יהודה ויתנם אלהים בידם׃,Hebrew
ויכו בהם אביה ועמו מכה רבה ויפלו חללים מישראל חמש מאות אלף איש בחור׃,Hebrew
ויכנעו בני ישראל בעת ההיא ויאמצו בני יהודה כי נשענו על יהוה אלהי אבותיהם׃,Hebrew
וירדף אביה אחרי ירבעם וילכד ממנו ערים את בית אל ואת בנותיה ואת ישנה ואת בנותיה ואת עפרון ובנתיה׃,Hebrew
ולא עצר כח ירבעם עוד בימי אביהו ויגפהו יהוה וימת׃,Hebrew
ויתחזק אביהו וישא לו נשים ארבע עשרה ויולד עשרים ושנים בנים ושש עשרה בנות׃,Hebrew
ויתר דברי אביה ודרכיו ודבריו כתובים במדרש הנביא עדו׃,Hebrew
וישכב אביה עם אבתיו ויקברו אתו בעיר דויד וימלך אסא בנו תחתיו בימיו שקטה הארץ עשר שנים׃,Hebrew
ויעש אסא הטוב והישר בעיני יהוה אלהיו׃,Hebrew
ויסר את מזבחות הנכר והבמות וישבר את המצבות ויגדע את האשרים׃,Hebrew
ויאמר ליהודה לדרוש את יהוה אלהי אבותיהם ולעשות התורה והמצוה׃,Hebrew
ויסר מכל ערי יהודה את הבמות ואת החמנים ותשקט הממלכה לפניו׃,Hebrew
ויבן ערי מצורה ביהודה כי שקטה הארץ ואין עמו מלחמה בשנים האלה כי הניח יהוה לו׃,Hebrew
ויאמר ליהודה נבנה את הערים האלה ונסב חומה ומגדלים דלתים ובריחים עודנו הארץ לפנינו כי דרשנו את יהוה אלהינו דרשנו וינח לנו מסביב ויבנו ויצליחו׃,Hebrew
ויהי לאסא חיל נשא צנה ורמח מיהודה שלש מאות אלף ומבנימן נשאי מגן ודרכי קשת מאתים ושמונים אלף כל אלה גבורי חיל׃,Hebrew
ויצא אליהם זרח הכושי בחיל אלף אלפים ומרכבות שלש מאות ויבא עד מרשה׃,Hebrew
ויצא אסא לפניו ויערכו מלחמה בגיא צפתה למרשה׃,Hebrew
ויקרא אסא אל יהוה אלהיו ויאמר יהוה אין עמך לעזור בין רב לאין כח עזרנו יהוה אלהינו כי עליך נשענו ובשמך באנו על ההמון הזה יהוה אלהינו אתה אל יעצר עמך אנוש׃,Hebrew
ויגף יהוה את הכושים לפני אסא ולפני יהודה וינסו הכושים׃,Hebrew
וירדפם אסא והעם אשר עמו עד לגרר ויפל מכושים לאין להם מחיה כי נשברו לפני יהוה ולפני מחנהו וישאו שלל הרבה מאד׃,Hebrew
ויכו את כל הערים סביבות גרר כי היה פחד יהוה עליהם ויבזו את כל הערים כי בזה רבה היתה בהם׃,Hebrew
וגם אהלי מקנה הכו וישבו צאן לרב וגמלים וישבו ירושלם׃,Hebrew
ועזריהו בן עודד היתה עליו רוח אלהים׃,Hebrew
ויצא לפני אסא ויאמר לו שמעוני אסא וכל יהודה ובנימן יהוה עמכם בהיותכם עמו ואם תדרשהו ימצא לכם ואם תעזבהו יעזב אתכם׃,Hebrew
וימים רבים לישראל ללא אלהי אמת וללא כהן מורה וללא תורה׃,Hebrew
וישב בצר לו על יהוה אלהי ישראל ויבקשהו וימצא להם׃,Hebrew
ובעתים ההם אין שלום ליוצא ולבא כי מהומת רבות על כל יושבי הארצות׃,Hebrew
וכתתו גוי בגוי ועיר בעיר כי אלהים הממם בכל צרה׃,Hebrew
ואתם חזקו ואל ירפו ידיכם כי יש שכר לפעלתכם׃,Hebrew
וכשמע אסא הדברים האלה והנבואה עדד הנביא התחזק ויעבר השקוצים מכל ארץ יהודה ובנימן ומן הערים אשר לכד מהר אפרים ויחדש את מזבח יהוה אשר לפני אולם יהוה׃,Hebrew
ויקבץ את כל יהודה ובנימן והגרים עמהם מאפרים ומנשה ומשמעון כי נפלו עליו מישראל לרב בראתם כי יהוה אלהיו עמו׃,Hebrew
ויקבצו ירושלם בחדש השלישי לשנת חמש עשרה למלכות אסא׃,Hebrew
ויזבחו ליהוה ביום ההוא מן השלל הביאו בקר שבע מאות וצאן שבעת אלפים׃,Hebrew
ויבאו בברית לדרוש את יהוה אלהי אבותיהם בכל לבבם ובכל נפשם׃,Hebrew
וכל אשר לא ידרש ליהוה אלהי ישראל יומת למן קטן ועד גדול למאיש ועד אשה׃,Hebrew
וישבעו ליהוה בקול גדול ובתרועה ובחצצרות ובשופרות׃,Hebrew
וישמחו כל יהודה על השבועה כי בכל לבבם נשבעו ובכל רצונם בקשהו וימצא להם וינח יהוה להם מסביב׃,Hebrew
וגם מעכה אם אסא המלך הסירה מגבירה אשר עשתה לאשרה מפלצת ויכרת אסא את מפלצתה וידק וישרף בנחל קדרון׃,Hebrew
והבמות לא סרו מישראל רק לבב אסא היה שלם כל ימיו׃,Hebrew
ויבא את קדשי אביו וקדשיו בית האלהים כסף וזהב וכלים׃,Hebrew
ומלחמה לא היתה עד שנת שלשים וחמש למלכות אסא׃,Hebrew
בשנת שלשים ושש למלכות אסא עלה בעשא מלך ישראל על יהודה ויבן את הרמה לבלתי תת יוצא ובא לאסא מלך יהודה׃,Hebrew
ויצא אסא כסף וזהב מאצרות בית יהוה ובית המלך וישלח אל בן הדד מלך ארם היושב בדרמשק לאמר׃,Hebrew
ברית ביני ובינך ובין אבי ובין אביך הנה שלחתי לך כסף וזהב לך הפר בריתך את בעשא מלך ישראל ויעלה מעלי׃,Hebrew
וישמע בן הדד אל המלך אסא וישלח את שרי החילים אשר לו אל ערי ישראל ויכו את עיון ואת דן ואת אבל מים ואת כל מסכנות ערי נפתלי׃,Hebrew
ויהי כשמע בעשא ויחדל מבנות את הרמה וישבת את מלאכתו׃,Hebrew
ואסא המלך לקח את כל יהודה וישאו את אבני הרמה ואת עציה אשר בנה בעשא ויבן בהם את גבע ואת המצפה׃,Hebrew
ובעת ההיא בא חנני הראה אל אסא מלך יהודה ויאמר אליו בהשענך על מלך ארם ולא נשענת על יהוה אלהיך על כן נמלט חיל מלך ארם מידך׃,Hebrew
הלא הכושים והלובים היו לחיל לרב לרכב ולפרשים להרבה מאד ובהשענך על יהוה נתנם בידך׃,Hebrew
כי יהוה עיניו משטטות בכל הארץ להתחזק עם לבבם שלם אליו נסכלת על זאת כי מעתה יש עמך מלחמות׃,Hebrew
ויכעס אסא אל הראה ויתנהו בית המהפכת כי בזעף עמו על זאת וירצץ אסא מן העם בעת ההיא׃,Hebrew
והנה דברי אסא הראשונים והאחרונים הנם כתובים על ספר המלכים ליהודה וישראל׃,Hebrew
ויחלא אסא בשנת שלושים ותשע למלכותו ברגליו עד למעלה חליו וגם בחליו לא דרש את יהוה כי ברפאים׃,Hebrew
וישכב אסא עם אבתיו וימת בשנת ארבעים ואחת למלכו׃,Hebrew
ויקברהו בקברתיו אשר כרה לו בעיר דויד וישכיבהו במשכב אשר מלא בשמים וזנים מרקחים במרקחת מעשה וישרפו לו שרפה גדולה עד למאד׃,Hebrew
וימלך יהושפט בנו תחתיו ויתחזק על ישראל׃,Hebrew
ויתן חיל בכל ערי יהודה הבצרות ויתן נציבים בארץ יהודה ובערי אפרים אשר לכד אסא אביו׃,Hebrew
ויהי יהוה עם יהושפט כי הלך בדרכי דויד אביו הראשנים ולא דרש לבעלים׃,Hebrew
כי לאלהי אביו דרש ובמצותיו הלך ולא כמעשה ישראל׃,Hebrew
ויכן יהוה את הממלכה בידו ויתנו כל יהודה מנחה ליהושפט ויהי לו עשר וכבוד לרב׃,Hebrew
ויגבה לבו בדרכי יהוה ועוד הסיר את הבמות ואת האשרים מיהודה׃,Hebrew
ובשנת שלוש למלכו שלח לשריו לבן חיל ולעבדיה ולזכריה ולנתנאל ולמיכיהו ללמד בערי יהודה׃,Hebrew
ועמהם הלוים שמעיהו ונתניהו וזבדיהו ועשהאל ושמרימות ויהונתן ואדניהו וטוביהו וטוב אדוניה הלוים ועמהם אלישמע ויהורם הכהנים׃,Hebrew
וילמדו ביהודה ועמהם ספר תורת יהוה ויסבו בכל ערי יהודה וילמדו בעם׃,Hebrew
ויהי פחד יהוה על כל ממלכות הארצות אשר סביבות יהודה ולא נלחמו עם יהושפט׃,Hebrew
ומן פלשתים מביאים ליהושפט מנחה וכסף משא גם הערביאים מביאים לו צאן אילים שבעת אלפים ושבע מאות ותישים שבעת אלפים ושבע מאות׃,Hebrew
ויהי יהושפט הלך וגדל עד למעלה ויבן ביהודה בירניות וערי מסכנות׃,Hebrew
ומלאכה רבה היה לו בערי יהודה ואנשי מלחמה גבורי חיל בירושלם׃,Hebrew
ואלה פקדתם לבית אבותיהם ליהודה שרי אלפים עדנה השר ועמו גבורי חיל שלש מאות אלף׃,Hebrew
ועל ידו יהוחנן השר ועמו מאתים ושמונים אלף׃,Hebrew
ועל ידו עמסיה בן זכרי המתנדב ליהוה ועמו מאתים אלף גבור חיל׃,Hebrew
ומן בנימן גבור חיל אלידע ועמו נשקי קשת ומגן מאתים אלף׃,Hebrew
ועל ידו יהוזבד ועמו מאה ושמונים אלף חלוצי צבא׃,Hebrew
אלה המשרתים את המלך מלבד אשר נתן המלך בערי המבצר בכל יהודה׃,Hebrew
ויהי ליהושפט עשר וכבוד לרב ויתחתן לאחאב׃,Hebrew
וירד לקץ שנים אל אחאב לשמרון ויזבח לו אחאב צאן ובקר לרב ולעם אשר עמו ויסיתהו לעלות אל רמות גלעד׃,Hebrew
ויאמר אחאב מלך ישראל אל יהושפט מלך יהודה התלך עמי רמת גלעד ויאמר לו כמוני כמוך וכעמך עמי ועמך במלחמה׃,Hebrew
ויאמר יהושפט אל מלך ישראל דרש נא כיום את דבר יהוה׃,Hebrew
ויקבץ מלך ישראל את הנבאים ארבע מאות איש ויאמר אלהם הנלך אל רמת גלעד למלחמה אם אחדל ויאמרו עלה ויתן האלהים ביד המלך׃,Hebrew
ויאמר יהושפט האין פה נביא ליהוה עוד ונדרשה מאתו׃,Hebrew
ויאמר מלך ישראל אל יהושפט עוד איש אחד לדרוש את יהוה מאתו ואני שנאתיהו כי איננו מתנבא עלי לטובה כי כל ימיו לרעה הוא מיכיהו בן ימלא ויאמר יהושפט אל יאמר המלך כן׃,Hebrew
ויקרא מלך ישראל אל סריס אחד ויאמר מהר מיכהו בן ימלא׃,Hebrew
ומלך ישראל ויהושפט מלך יהודה יושבים איש על כסאו מלבשים בגדים וישבים בגרן פתח שער שמרון וכל הנביאים מתנבאים לפניהם׃,Hebrew
ויעש לו צדקיהו בן כנענה קרני ברזל ויאמר כה אמר יהוה באלה תנגח את ארם עד כלותם׃,Hebrew
וכל הנבאים נבאים כן לאמר עלה רמת גלעד והצלח ונתן יהוה ביד המלך׃,Hebrew
והמלאך אשר הלך לקרא למיכיהו דבר אליו לאמר הנה דברי הנבאים פה אחד טוב אל המלך ויהי נא דברך כאחד מהם ודברת טוב׃,Hebrew
ויאמר מיכיהו חי יהוה כי את אשר יאמר אלהי אתו אדבר׃,Hebrew
ויבא אל המלך ויאמר המלך אליו מיכה הנלך אל רמת גלעד למלחמה אם אחדל ויאמר עלו והצליחו וינתנו בידכם׃,Hebrew
ויאמר אליו המלך עד כמה פעמים אני משביעך אשר לא תדבר אלי רק אמת בשם יהוה׃,Hebrew
ויאמר ראיתי את כל ישראל נפוצים על ההרים כצאן אשר אין להן רעה ויאמר יהוה לא אדנים לאלה ישובו איש לביתו בשלום׃,Hebrew
ויאמר מלך ישראל אל יהושפט הלא אמרתי אליך לא יתנבא עלי טוב כי אם לרע׃,Hebrew
ויאמר לכן שמעו דבר יהוה ראיתי את יהוה יושב על כסאו וכל צבא השמים עמדים על ימינו ושמאלו׃,Hebrew
ויאמר יהוה מי יפתה את אחאב מלך ישראל ויעל ויפל ברמות גלעד ויאמר זה אמר ככה וזה אמר ככה׃,Hebrew
ויצא הרוח ויעמד לפני יהוה ויאמר אני אפתנו ויאמר יהוה אליו במה׃,Hebrew
ויאמר אצא והייתי לרוח שקר בפי כל נביאיו ויאמר תפתה וגם תוכל צא ועשה כן׃,Hebrew
ועתה הנה נתן יהוה רוח שקר בפי נביאיך אלה ויהוה דבר עליך רעה׃,Hebrew
ויגש צדקיהו בן כנענה ויך את מיכיהו על הלחי ויאמר אי זה הדרך עבר רוח יהוה מאתי לדבר אתך׃,Hebrew
ויאמר מיכיהו הנך ראה ביום ההוא אשר תבוא חדר בחדר להחבא׃,Hebrew
ויאמר מלך ישראל קחו את מיכיהו והשיבהו אל אמון שר העיר ואל יואש בן המלך׃,Hebrew
ואמרתם כה אמר המלך שימו זה בית הכלא והאכלהו לחם לחץ ומים לחץ עד שובי בשלום׃,Hebrew
ויאמר מיכיהו אם שוב תשוב בשלום לא דבר יהוה בי ויאמר שמעו עמים כלם׃,Hebrew
ויעל מלך ישראל ויהושפט מלך יהודה אל רמת גלעד׃,Hebrew
ויאמר מלך ישראל אל יהושפט התחפש ובוא במלחמה ואתה לבש בגדיך ויתחפש מלך ישראל ויבאו במלחמה׃,Hebrew
ומלך ארם צוה את שרי הרכב אשר לו לאמר לא תלחמו את הקטן את הגדול כי אם את מלך ישראל לבדו׃,Hebrew
ויהי כראות שרי הרכב את יהושפט והמה אמרו מלך ישראל הוא ויסבו עליו להלחם ויזעק יהושפט ויהוה עזרו ויסיתם אלהים ממנו׃,Hebrew
ויהי כראות שרי הרכב כי לא היה מלך ישראל וישבו מאחריו׃,Hebrew
ואיש משך בקשת לתמו ויך את מלך ישראל בין הדבקים ובין השרין ויאמר לרכב הפך ידיך והוצאתני מן המחנה כי החליתי׃,Hebrew
ותעל המלחמה ביום ההוא ומלך ישראל היה מעמיד במרכבה נכח ארם עד הערב וימת לעת בוא השמש׃,Hebrew
וישב יהושפט מלך יהודה אל ביתו בשלום לירושלם׃,Hebrew
ויצא אל פניו יהוא בן חנני החזה ויאמר אל המלך יהושפט הלרשע לעזר ולשנאי יהוה תאהב ובזאת עליך קצף מלפני יהוה׃,Hebrew
אבל דברים טובים נמצאו עמך כי בערת האשרות מן הארץ והכינות לבבך לדרש האלהים׃,Hebrew
וישב יהושפט בירושלם וישב ויצא בעם מבאר שבע עד הר אפרים וישיבם אל יהוה אלהי אבותיהם׃,Hebrew
ויעמד שפטים בארץ בכל ערי יהודה הבצרות לעיר ועיר׃,Hebrew
ויאמר אל השפטים ראו מה אתם עשים כי לא לאדם תשפטו כי ליהוה ועמכם בדבר משפט׃,Hebrew
ועתה יהי פחד יהוה עליכם שמרו ועשו כי אין עם יהוה אלהינו עולה ומשא פנים ומקח שחד׃,Hebrew
וגם בירושלם העמיד יהושפט מן הלוים והכהנים ומראשי האבות לישראל למשפט יהוה ולריב וישבו ירושלם׃,Hebrew
ויצו עליהם לאמר כה תעשון ביראת יהוה באמונה ובלבב שלם׃,Hebrew
וכל ריב אשר יבוא עליכם מאחיכם הישבים בעריהם בין דם לדם בין תורה למצוה לחקים ולמשפטים והזהרתם אתם ולא יאשמו ליהוה והיה קצף עליכם ועל אחיכם כה תעשון ולא תאשמו׃,Hebrew
והנה אמריהו כהן הראש עליכם לכל דבר יהוה וזבדיהו בן ישמעאל הנגיד לבית יהודה לכל דבר המלך ושטרים הלוים לפניכם חזקו ועשו ויהי יהוה עם הטוב׃,Hebrew
ויהי אחריכן באו בני מואב ובני עמון ועמהם מהעמונים על יהושפט למלחמה׃,Hebrew
ויבאו ויגידו ליהושפט לאמר בא עליך המון רב מעבר לים מארם והנם בחצצון תמר היא עין גדי׃,Hebrew
וירא ויתן יהושפט את פניו לדרוש ליהוה ויקרא צום על כל יהודה׃,Hebrew
ויקבצו יהודה לבקש מיהוה גם מכל ערי יהודה באו לבקש את יהוה׃,Hebrew
ויעמד יהושפט בקהל יהודה וירושלם בבית יהוה לפני החצר החדשה׃,Hebrew
ויאמר יהוה אלהי אבתינו הלא אתה הוא אלהים בשמים ואתה מושל בכל ממלכות הגוים ובידך כח וגבורה ואין עמך להתיצב׃,Hebrew
הלא אתה אלהינו הורשת את ישבי הארץ הזאת מלפני עמך ישראל ותתנה לזרע אברהם אהבך לעולם׃,Hebrew
וישבו בה ויבנו לך בה מקדש לשמך לאמר׃,Hebrew
אם תבוא עלינו רעה חרב שפוט ודבר ורעב נעמדה לפני הבית הזה ולפניך כי שמך בבית הזה ונזעק אליך מצרתנו ותשמע ותושיע׃,Hebrew
ועתה הנה בני עמון ומואב והר שעיר אשר לא נתתה לישראל לבוא בהם בבאם מארץ מצרים כי סרו מעליהם ולא השמידום׃,Hebrew
והנה הם גמלים עלינו לבוא לגרשנו מירשתך אשר הורשתנו׃,Hebrew
אלהינו הלא תשפט בם כי אין בנו כח לפני ההמון הרב הזה הבא עלינו ואנחנו לא נדע מה נעשה כי עליך עינינו׃,Hebrew
וכל יהודה עמדים לפני יהוה גם טפם נשיהם ובניהם׃,Hebrew
ויחזיאל בן זכריהו בן בניה בן יעיאל בן מתניה הלוי מן בני אסף היתה עליו רוח יהוה בתוך הקהל׃,Hebrew
ויאמר הקשיבו כל יהודה וישבי ירושלם והמלך יהושפט כה אמר יהוה לכם אתם אל תיראו ואל תחתו מפני ההמון הרב הזה כי לא לכם המלחמה כי לאלהים׃,Hebrew
מחר רדו עליהם הנם עלים במעלה הציץ ומצאתם אתם בסוף הנחל פני מדבר ירואל׃,Hebrew
לא לכם להלחם בזאת התיצבו עמדו וראו את ישועת יהוה עמכם יהודה וירושלם אל תיראו ואל תחתו מחר צאו לפניהם ויהוה עמכם׃,Hebrew
ויקד יהושפט אפים ארצה וכל יהודה וישבי ירושלם נפלו לפני יהוה להשתחות ליהוה׃,Hebrew
ויקמו הלוים מן בני הקהתים ומן בני הקרחים להלל ליהוה אלהי ישראל בקול גדול למעלה׃,Hebrew
וישכימו בבקר ויצאו למדבר תקוע ובצאתם עמד יהושפט ויאמר שמעוני יהודה וישבי ירושלם האמינו ביהוה אלהיכם ותאמנו האמינו בנביאיו והצליחו׃,Hebrew
ויועץ אל העם ויעמד משררים ליהוה ומהללים להדרת קדש בצאת לפני החלוץ ואמרים הודו ליהוה כי לעולם חסדו׃,Hebrew
ובעת החלו ברנה ותהלה נתן יהוה מארבים על בני עמון מואב והר שעיר הבאים ליהודה וינגפו׃,Hebrew
ויעמדו בני עמון ומואב על ישבי הר שעיר להחרים ולהשמיד וככלותם ביושבי שעיר עזרו איש ברעהו למשחית׃,Hebrew
ויהודה בא על המצפה למדבר ויפנו אל ההמון והנם פגרים נפלים ארצה ואין פליטה׃,Hebrew
ויבא יהושפט ועמו לבז את שללם וימצאו בהם לרב ורכוש ופגרים וכלי חמדות וינצלו להם לאין משא ויהיו ימים שלושה בזזים את השלל כי רב הוא׃,Hebrew
וביום הרבעי נקהלו לעמק ברכה כי שם ברכו את יהוה על כן קראו את שם המקום ההוא עמק ברכה עד היום׃,Hebrew
וישבו כל איש יהודה וירושלם ויהושפט בראשם לשוב אל ירושלם בשמחה כי שמחם יהוה מאויביהם׃,Hebrew
ויבאו ירושלם בנבלים ובכנרות ובחצצרות אל בית יהוה׃,Hebrew
ויהי פחד אלהים על כל ממלכות הארצות בשמעם כי נלחם יהוה עם אויבי ישראל׃,Hebrew
ותשקט מלכות יהושפט וינח לו אלהיו מסביב׃,Hebrew
וימלך יהושפט על יהודה בן שלשים וחמש שנה במלכו ועשרים וחמש שנה מלך בירושלם ושם אמו עזובה בת שלחי׃,Hebrew
וילך בדרך אביו אסא ולא סר ממנה לעשות הישר בעיני יהוה׃,Hebrew
אך הבמות לא סרו ועוד העם לא הכינו לבבם לאלהי אבתיהם׃,Hebrew
ויתר דברי יהושפט הראשנים והאחרנים הנם כתובים בדברי יהוא בן חנני אשר העלה על ספר מלכי ישראל׃,Hebrew
ואחריכן אתחבר יהושפט מלך יהודה עם אחזיה מלך ישראל הוא הרשיע לעשות׃,Hebrew
ויחברהו עמו לעשות אניות ללכת תרשיש ויעשו אניות בעציון גבר׃,Hebrew
ויתנבא אליעזר בן דדוהו ממרשה על יהושפט לאמר כהתחברך עם אחזיהו פרץ יהוה את מעשיך וישברו אניות ולא עצרו ללכת אל תרשיש׃,Hebrew
וישכב יהושפט עם אבתיו ויקבר עם אבתיו בעיר דויד וימלך יהורם בנו תחתיו׃,Hebrew
ולו אחים בני יהושפט עזריה ויחיאל וזכריהו ועזריהו ומיכאל ושפטיהו כל אלה בני יהושפט מלך ישראל׃,Hebrew
ויתן להם אביהם מתנות רבות לכסף ולזהב ולמגדנות עם ערי מצרות ביהודה ואת הממלכה נתן ליהורם כי הוא הבכור׃,Hebrew
ויקם יהורם על ממלכת אביו ויתחזק ויהרג את כל אחיו בחרב וגם משרי ישראל׃,Hebrew
בן שלשים ושתים שנה יהורם במלכו ושמונה שנים מלך בירושלם׃,Hebrew
וילך בדרך מלכי ישראל כאשר עשו בית אחאב כי בת אחאב היתה לו אשה ויעש הרע בעיני יהוה׃,Hebrew
ולא אבה יהוה להשחית את בית דויד למען הברית אשר כרת לדויד וכאשר אמר לתת לו ניר ולבניו כל הימים׃,Hebrew
בימיו פשע אדום מתחת יד יהודה וימליכו עליהם מלך׃,Hebrew
ויעבר יהורם עם שריו וכל הרכב עמו ויהי קם לילה ויך את אדום הסובב אליו ואת שרי הרכב׃,Hebrew
ויפשע אדום מתחת יד יהודה עד היום הזה אז תפשע לבנה בעת ההיא מתחת ידו כי עזב את יהוה אלהי אבתיו׃,Hebrew
גם הוא עשה במות בהרי יהודה ויזן את ישבי ירושלם וידח את יהודה׃,Hebrew
ויבא אליו מכתב מאליהו הנביא לאמר כה אמר יהוה אלהי דויד אביך תחת אשר לא הלכת בדרכי יהושפט אביך ובדרכי אסא מלך יהודה׃,Hebrew
ותלך בדרך מלכי ישראל ותזנה את יהודה ואת ישבי ירושלם כהזנות בית אחאב וגם את אחיך בית אביך הטובים ממך הרגת׃,Hebrew
הנה יהוה נגף מגפה גדולה בעמך ובבניך ובנשיך ובכל רכושך׃,Hebrew
ואתה בחליים רבים במחלה מעיך עד יצאו מעיך מן החלי ימים על ימים׃,Hebrew
ויער יהוה על יהורם את רוח הפלשתים והערבים אשר על יד כושים׃,Hebrew
ויעלו ביהודה ויבקעוה וישבו את כל הרכוש הנמצא לבית המלך וגם בניו ונשיו ולא נשאר לו בן כי אם יהואחז קטן בניו׃,Hebrew
ואחרי כל זאת נגפו יהוה במעיו לחלי לאין מרפא׃,Hebrew
ויהי לימים מימים וכעת צאת הקץ לימים שנים יצאו מעיו עם חליו וימת בתחלאים רעים ולא עשו לו עמו שרפה כשרפת אבתיו׃,Hebrew
בן שלשים ושתים היה במלכו ושמונה שנים מלך בירושלם וילך בלא חמדה ויקברהו בעיר דויד ולא בקברות המלכים׃,Hebrew
וימליכו יושבי ירושלם את אחזיהו בנו הקטן תחתיו כי כל הראשנים הרג הגדוד הבא בערבים למחנה וימלך אחזיהו בן יהורם מלך יהודה׃,Hebrew
בן ארבעים ושתים שנה אחזיהו במלכו ושנה אחת מלך בירושלם ושם אמו עתליהו בת עמרי׃,Hebrew
גם הוא הלך בדרכי בית אחאב כי אמו היתה יועצתו להרשיע׃,Hebrew
ויעש הרע בעיני יהוה כבית אחאב כי המה היו לו יועצים אחרי מות אביו למשחית לו׃,Hebrew
גם בעצתם הלך וילך את יהורם בן אחאב מלך ישראל למלחמה על חזאל מלך ארם ברמות גלעד ויכו הרמים את יורם׃,Hebrew
וישב להתרפא ביזרעאל כי המכים אשר הכהו ברמה בהלחמו את חזהאל מלך ארם ועזריהו בן יהורם מלך יהודה ירד לראות את יהורם בן אחאב ביזרעאל כי חלה הוא׃,Hebrew
ומאלהים היתה תבוסת אחזיהו לבוא אל יורם ובבאו יצא עם יהורם אל יהוא בן נמשי אשר משחו יהוה להכרית את בית אחאב׃,Hebrew
ויהי כהשפט יהוא עם בית אחאב וימצא את שרי יהודה ובני אחי אחזיהו משרתים לאחזיהו ויהרגם׃,Hebrew
ויבקש את אחזיהו וילכדהו והוא מתחבא בשמרון ויבאהו אל יהוא וימתהו ויקברהו כי אמרו בן יהושפט הוא אשר דרש את יהוה בכל לבבו ואין לבית אחזיהו לעצר כח לממלכה׃,Hebrew
ועתליהו אם אחזיהו ראתה כי מת בנה ותקם ותדבר את כל זרע הממלכה לבית יהודה׃,Hebrew
ותקח יהושבעת בת המלך את יואש בן אחזיהו ותגנב אתו מתוך בני המלך המומתים ותתן אתו ואת מינקתו בחדר המטות ותסתירהו יהושבעת בת המלך יהורם אשת יהוידע הכהן כי היא היתה אחות אחזיהו מפני עתליהו ולא המיתתהו׃,Hebrew
ויהי אתם בבית האלהים מתחבא שש שנים ועתליה מלכת על הארץ׃,Hebrew
ובשנה השבעית התחזק יהוידע ויקח את שרי המאות לעזריהו בן ירחם ולישמעאל בן יהוחנן ולעזריהו בן עובד ואת מעשיהו בן עדיהו ואת אלישפט בן זכרי עמו בברית׃,Hebrew
ויסבו ביהודה ויקבצו את הלוים מכל ערי יהודה וראשי האבות לישראל ויבאו אל ירושלם׃,Hebrew
ויכרת כל הקהל ברית בבית האלהים עם המלך ויאמר להם הנה בן המלך ימלך כאשר דבר יהוה על בני דויד׃,Hebrew
זה הדבר אשר תעשו השלשית מכם באי השבת לכהנים וללוים לשערי הספים׃,Hebrew
והשלשית בבית המלך והשלשית בשער היסוד וכל העם בחצרות בית יהוה׃,Hebrew
ואל יבוא בית יהוה כי אם הכהנים והמשרתים ללוים המה יבאו כי קדש המה וכל העם ישמרו משמרת יהוה׃,Hebrew
והקיפו הלוים את המלך סביב איש וכליו בידו והבא אל הבית יומת והיו את המלך בבאו ובצאתו׃,Hebrew
ויעשו הלוים וכל יהודה ככל אשר צוה יהוידע הכהן ויקחו איש את אנשיו באי השבת עם יוצאי השבת כי לא פטר יהוידע הכהן את המחלקות׃,Hebrew
ויתן יהוידע הכהן לשרי המאות את החניתים ואת המגנות ואת השלטים אשר למלך דויד אשר בית האלהים׃,Hebrew
ויעמד את כל העם ואיש שלחו בידו מכתף הבית הימנית עד כתף הבית השמאלית למזבח ולבית על המלך סביב׃,Hebrew
ויוציאו את בן המלך ויתנו עליו את הנזר ואת העדות וימליכו אתו וימשחהו יהוידע ובניו ויאמרו יחי המלך׃,Hebrew
ותשמע עתליהו את קול העם הרצים והמהללים את המלך ותבוא אל העם בית יהוה׃,Hebrew
ותרא והנה המלך עומד על עמודו במבוא והשרים והחצצרות על המלך וכל עם הארץ שמח ותוקע בחצצרות והמשוררים בכלי השיר ומודיעים להלל ותקרע עתליהו את בגדיה ותאמר קשר קשר׃,Hebrew
ויוצא יהוידע הכהן את שרי המאות פקודי החיל ויאמר אלהם הוציאוה אל מבית השדרות והבא אחריה יומת בחרב כי אמר הכהן לא תמיתוה בית יהוה׃,Hebrew
וישימו לה ידים ותבוא אל מבוא שער הסוסים בית המלך וימיתוה שם׃,Hebrew
ויכרת יהוידע ברית בינו ובין כל העם ובין המלך להיות לעם ליהוה׃,Hebrew
ויבאו כל העם בית הבעל ויתצהו ואת מזבחתיו ואת צלמיו שברו ואת מתן כהן הבעל הרגו לפני המזבחות׃,Hebrew
וישם יהוידע פקדת בית יהוה ביד הכהנים הלוים אשר חלק דויד על בית יהוה להעלות עלות יהוה ככתוב בתורת משה בשמחה ובשיר על ידי דויד׃,Hebrew
ויעמד השוערים על שערי בית יהוה ולא יבא טמא לכל דבר׃,Hebrew
ויקח את שרי המאות ואת האדירים ואת המושלים בעם ואת כל עם הארץ ויורד את המלך מבית יהוה ויבאו בתוך שער העליון בית המלך ויושיבו את המלך על כסא הממלכה׃,Hebrew
וישמחו כל עם הארץ והעיר שקטה ואת עתליהו המיתו בחרב׃,Hebrew
בן שבע שנים יאש במלכו וארבעים שנה מלך בירושלם ושם אמו צביה מבאר שבע׃,Hebrew
ויעש יואש הישר בעיני יהוה כל ימי יהוידע הכהן׃,Hebrew
וישא לו יהוידע נשים שתים ויולד בנים ובנות׃,Hebrew
ויהי אחריכן היה עם לב יואש לחדש את בית יהוה׃,Hebrew
ויקבץ את הכהנים והלוים ויאמר להם צאו לערי יהודה וקבצו מכל ישראל כסף לחזק את בית אלהיכם מדי שנה בשנה ואתם תמהרו לדבר ולא מהרו הלוים׃,Hebrew
ויקרא המלך ליהוידע הראש ויאמר לו מדוע לא דרשת על הלוים להביא מיהודה ומירושלם את משאת משה עבד יהוה והקהל לישראל לאהל העדות׃,Hebrew
כי עתליהו המרשעת בניה פרצו את בית האלהים וגם כל קדשי בית יהוה עשו לבעלים׃,Hebrew
ויאמר המלך ויעשו ארון אחד ויתנהו בשער בית יהוה חוצה׃,Hebrew
ויתנו קול ביהודה ובירושלם להביא ליהוה משאת משה עבד האלהים על ישראל במדבר׃,Hebrew
וישמחו כל השרים וכל העם ויביאו וישליכו לארון עד לכלה׃,Hebrew
ויהי בעת יביא את הארון אל פקדת המלך ביד הלוים וכראותם כי רב הכסף ובא סופר המלך ופקיד כהן הראש ויערו את הארון וישאהו וישיבהו אל מקמו כה עשו ליום ביום ויאספו כסף לרב׃,Hebrew
ויתנהו המלך ויהוידע אל עושה מלאכת עבודת בית יהוה ויהיו שכרים חצבים וחרשים לחדש בית יהוה וגם לחרשי ברזל ונחשת לחזק את בית יהוה׃,Hebrew
ויעשו עשי המלאכה ותעל ארוכה למלאכה בידם ויעמידו את בית האלהים על מתכנתו ויאמצהו׃,Hebrew
וככלותם הביאו לפני המלך ויהוידע את שאר הכסף ויעשהו כלים לבית יהוה כלי שרת והעלות וכפות וכלי זהב וכסף ויהיו מעלים עלות בבית יהוה תמיד כל ימי יהוידע׃,Hebrew
ויזקן יהוידע וישבע ימים וימת בן מאה ושלשים שנה במותו׃,Hebrew
ויקברהו בעיר דויד עם המלכים כי עשה טובה בישראל ועם האלהים וביתו׃,Hebrew
ואחרי מות יהוידע באו שרי יהודה וישתחוו למלך אז שמע המלך אליהם׃,Hebrew
ויעזבו את בית יהוה אלהי אבותיהם ויעבדו את האשרים ואת העצבים ויהי קצף על יהודה וירושלם באשמתם זאת׃,Hebrew
וישלח בהם נבאים להשיבם אל יהוה ויעידו בם ולא האזינו׃,Hebrew
ורוח אלהים לבשה את זכריה בן יהוידע הכהן ויעמד מעל לעם ויאמר להם כה אמר האלהים למה אתם עברים את מצות יהוה ולא תצליחו כי עזבתם את יהוה ויעזב אתכם׃,Hebrew
ויקשרו עליו וירגמהו אבן במצות המלך בחצר בית יהוה׃,Hebrew
ולא זכר יואש המלך החסד אשר עשה יהוידע אביו עמו ויהרג את בנו וכמותו אמר ירא יהוה וידרש׃,Hebrew
ויהי לתקופת השנה עלה עליו חיל ארם ויבאו אל יהודה וירושלם וישחיתו את כל שרי העם מעם וכל שללם שלחו למלך דרמשק׃,Hebrew
כי במצער אנשים באו חיל ארם ויהוה נתן בידם חיל לרב מאד כי עזבו את יהוה אלהי אבותיהם ואת יואש עשו שפטים׃,Hebrew
ובלכתם ממנו כי עזבו אתו במחליים רבים התקשרו עליו עבדיו בדמי בני יהוידע הכהן ויהרגהו על מטתו וימת ויקברהו בעיר דויד ולא קברהו בקברות המלכים׃,Hebrew
ואלה המתקשרים עליו זבד בן שמעת העמונית ויהוזבד בן שמרית המואבית׃,Hebrew
ובניו ורב המשא עליו ויסוד בית האלהים הנם כתובים על מדרש ספר המלכים וימלך אמציהו בנו תחתיו׃,Hebrew
בן עשרים וחמש שנה מלך אמציהו ועשרים ותשע שנה מלך בירושלם ושם אמו יהועדן מירושלים׃,Hebrew
ויעש הישר בעיני יהוה רק לא בלבב שלם׃,Hebrew
ויהי כאשר חזקה הממלכה עליו ויהרג את עבדיו המכים את המלך אביו׃,Hebrew
ואת בניהם לא המית כי ככתוב בתורה בספר משה אשר צוה יהוה לאמר לא ימותו אבות על בנים ובנים לא ימותו על אבות כי איש בחטאו ימותו׃,Hebrew
ויקבץ אמציהו את יהודה ויעמידם לבית אבות לשרי האלפים ולשרי המאות לכל יהודה ובנימן ויפקדם למבן עשרים שנה ומעלה וימצאם שלש מאות אלף בחור יוצא צבא אחז רמח וצנה׃,Hebrew
וישכר מישראל מאה אלף גבור חיל במאה ככר כסף׃,Hebrew
ואיש האלהים בא אליו לאמר המלך אל יבא עמך צבא ישראל כי אין יהוה עם ישראל כל בני אפרים׃,Hebrew
כי אם בא אתה עשה חזק למלחמה יכשילך האלהים לפני אויב כי יש כח באלהים לעזור ולהכשיל׃,Hebrew
ויאמר אמציהו לאיש האלהים ומה לעשות למאת הככר אשר נתתי לגדוד ישראל ויאמר איש האלהים יש ליהוה לתת לך הרבה מזה׃,Hebrew
ויבדילם אמציהו להגדוד אשר בא אליו מאפרים ללכת למקומם ויחר אפם מאד ביהודה וישובו למקומם בחרי אף׃,Hebrew
ואמציהו התחזק וינהג את עמו וילך גיא המלח ויך את בני שעיר עשרת אלפים׃,Hebrew
ועשרת אלפים חיים שבו בני יהודה ויביאום לראש הסלע וישליכום מראש הסלע וכלם נבקעו׃,Hebrew
ובני הגדוד אשר השיב אמציהו מלכת עמו למלחמה ויפשטו בערי יהודה משמרון ועד בית חורון ויכו מהם שלשת אלפים ויבזו בזה רבה׃,Hebrew
ויהי אחרי בוא אמציהו מהכות את אדומים ויבא את אלהי בני שעיר ויעמידם לו לאלהים ולפניהם ישתחוה ולהם יקטר׃,Hebrew
ויחר אף יהוה באמציהו וישלח אליו נביא ויאמר לו למה דרשת את אלהי העם אשר לא הצילו את עמם מידך׃,Hebrew
ויהי בדברו אליו ויאמר לו הליועץ למלך נתנוך חדל לך למה יכוך ויחדל הנביא ויאמר ידעתי כי יעץ אלהים להשחיתך כי עשית זאת ולא שמעת לעצתי׃,Hebrew
ויועץ אמציהו מלך יהודה וישלח אל יואש בן יהואחז בן יהוא מלך ישראל לאמר לך נתראה פנים׃,Hebrew
וישלח יואש מלך ישראל אל אמציהו מלך יהודה לאמר החוח אשר בלבנון שלח אל הארז אשר בלבנון לאמר תנה את בתך לבני לאשה ותעבר חית השדה אשר בלבנון ותרמס את החוח׃,Hebrew
אמרת הנה הכית את אדום ונשאך לבך להכביד עתה שבה בביתך למה תתגרה ברעה ונפלת אתה ויהודה עמך׃,Hebrew
ולא שמע אמציהו כי מהאלהים היא למען תתם ביד כי דרשו את אלהי אדום׃,Hebrew
ויעל יואש מלך ישראל ויתראו פנים הוא ואמציהו מלך יהודה בבית שמש אשר ליהודה׃,Hebrew
וינגף יהודה לפני ישראל וינסו איש לאהליו׃,Hebrew
ואת אמציהו מלך יהודה בן יואש בן יהואחז תפש יואש מלך ישראל בבית שמש ויביאהו ירושלם ויפרץ בחומת ירושלם משער אפרים עד שער הפונה ארבע מאות אמה׃,Hebrew
וכל הזהב והכסף ואת כל הכלים הנמצאים בבית האלהים עם עבד אדום ואת אצרות בית המלך ואת בני התערבות וישב שמרון׃,Hebrew
ויחי אמציהו בן יואש מלך יהודה אחרי מות יואש בן יהואחז מלך ישראל חמש עשרה שנה׃,Hebrew
ויתר דברי אמציהו הראשנים והאחרונים הלא הנם כתובים על ספר מלכי יהודה וישראל׃,Hebrew
ומעת אשר סר אמציהו מאחרי יהוה ויקשרו עליו קשר בירושלם וינס לכישה וישלחו אחריו לכישה וימיתהו שם׃,Hebrew
וישאהו על הסוסים ויקברו אתו עם אבתיו בעיר יהודה׃,Hebrew
ויקחו כל עם יהודה את עזיהו והוא בן שש עשרה שנה וימליכו אתו תחת אביו אמציהו׃,Hebrew
הוא בנה את אילות וישיבה ליהודה אחרי שכב המלך עם אבתיו׃,Hebrew
בן שש עשרה שנה עזיהו במלכו וחמשים ושתים שנה מלך בירושלם ושם אמו יכיליה מן ירושלם׃,Hebrew
ויעש הישר בעיני יהוה ככל אשר עשה אמציהו אביו׃,Hebrew
ויהי לדרש אלהים בימי זכריהו המבין בראת האלהים ובימי דרשו את יהוה הצליחו האלהים׃,Hebrew
ויצא וילחם בפלשתים ויפרץ את חומת גת ואת חומת יבנה ואת חומת אשדוד ויבנה ערים באשדוד ובפלשתים׃,Hebrew
ויעזרהו האלהים על פלשתים ועל הערביים הישבים בגור בעל והמעונים׃,Hebrew
ויתנו העמונים מנחה לעזיהו וילך שמו עד לבוא מצרים כי החזיק עד למעלה׃,Hebrew
ויבן עזיהו מגדלים בירושלם על שער הפנה ועל שער הגיא ועל המקצוע ויחזקם׃,Hebrew
ויבן מגדלים במדבר ויחצב ברות רבים כי מקנה רב היה לו ובשפלה ובמישור אכרים וכרמים בהרים ובכרמל כי אהב אדמה היה׃,Hebrew
ויהי לעזיהו חיל עשה מלחמה יוצאי צבא לגדוד במספר פקדתם ביד יעואל הסופר ומעשיהו השוטר על יד חנניהו משרי המלך׃,Hebrew
כל מספר ראשי האבות לגבורי חיל אלפים ושש מאות׃,Hebrew
ועל ידם חיל צבא שלש מאות אלף ושבעת אלפים וחמש מאות עושי מלחמה בכח חיל לעזר למלך על האויב׃,Hebrew
ויכן להם עזיהו לכל הצבא מגנים ורמחים וכובעים ושרינות וקשתות ולאבני קלעים׃,Hebrew
ויעש בירושלם חשבנות מחשבת חושב להיות על המגדלים ועל הפנות לירוא בחצים ובאבנים גדלות ויצא שמו עד למרחוק כי הפליא להעזר עד כי חזק׃,Hebrew
וכחזקתו גבה לבו עד להשחית וימעל ביהוה אלהיו ויבא אל היכל יהוה להקטיר על מזבח הקטרת׃,Hebrew
ויבא אחריו עזריהו הכהן ועמו כהנים ליהוה שמונים בני חיל׃,Hebrew
ויעמדו על עזיהו המלך ויאמרו לו לא לך עזיהו להקטיר ליהוה כי לכהנים בני אהרן המקדשים להקטיר צא מן המקדש כי מעלת ולא לך לכבוד מיהוה אלהים׃,Hebrew
ויזעף עזיהו ובידו מקטרת להקטיר ובזעפו עם הכהנים והצרעת זרחה במצחו לפני הכהנים בבית יהוה מעל למזבח הקטרת׃,Hebrew
ויפן אליו עזריהו כהן הראש וכל הכהנים והנה הוא מצרע במצחו ויבהלוהו משם וגם הוא נדחף לצאת כי נגעו יהוה׃,Hebrew
ויהי עזיהו המלך מצרע עד יום מותו וישב בית החפשות מצרע כי נגזר מבית יהוה ויותם בנו על בית המלך שופט את עם הארץ׃,Hebrew
ויתר דברי עזיהו הראשנים והאחרנים כתב ישעיהו בן אמוץ הנביא׃,Hebrew
וישכב עזיהו עם אבתיו ויקברו אתו עם אבתיו בשדה הקבורה אשר למלכים כי אמרו מצורע הוא וימלך יותם בנו תחתיו׃,Hebrew
בן עשרים וחמש שנה יותם במלכו ושש עשרה שנה מלך בירושלם ושם אמו ירושה בת צדוק׃,Hebrew
ויעש הישר בעיני יהוה ככל אשר עשה עזיהו אביו רק לא בא אל היכל יהוה ועוד העם משחיתים׃,Hebrew
הוא בנה את שער בית יהוה העליון ובחומת העפל בנה לרב׃,Hebrew
וערים בנה בהר יהודה ובחרשים בנה בירניות ומגדלים׃,Hebrew
והוא נלחם עם מלך בני עמון ויחזק עליהם ויתנו לו בני עמון בשנה ההיא מאה ככר כסף ועשרת אלפים כרים חטים ושעורים עשרת אלפים זאת השיבו לו בני עמון ובשנה השנית והשלשית׃,Hebrew
ויתחזק יותם כי הכין דרכיו לפני יהוה אלהיו׃,Hebrew
ויתר דברי יותם וכל מלחמתיו ודרכיו הנם כתובים על ספר מלכי ישראל ויהודה׃,Hebrew
בן עשרים וחמש שנה היה במלכו ושש עשרה שנה מלך בירושלם׃,Hebrew
וישכב יותם עם אבתיו ויקברו אתו בעיר דויד וימלך אחז בנו תחתיו׃,Hebrew
בן עשרים שנה אחז במלכו ושש עשרה שנה מלך בירושלם ולא עשה הישר בעיני יהוה כדויד אביו׃,Hebrew
וילך בדרכי מלכי ישראל וגם מסכות עשה לבעלים׃,Hebrew
והוא הקטיר בגיא בן הנם ויבער את בניו באש כתעבות הגוים אשר הריש יהוה מפני בני ישראל׃,Hebrew
ויזבח ויקטר בבמות ועל הגבעות ותחת כל עץ רענן׃,Hebrew
ויתנהו יהוה אלהיו ביד מלך ארם ויכו בו וישבו ממנו שביה גדולה ויביאו דרמשק וגם ביד מלך ישראל נתן ויך בו מכה גדולה׃,Hebrew
ויהרג פקח בן רמליהו ביהודה מאה ועשרים אלף ביום אחד הכל בני חיל בעזבם את יהוה אלהי אבותם׃,Hebrew
ויהרג זכרי גבור אפרים את מעשיהו בן המלך ואת עזריקם נגיד הבית ואת אלקנה משנה המלך׃,Hebrew
וישבו בני ישראל מאחיהם מאתים אלף נשים בנים ובנות וגם שלל רב בזזו מהם ויביאו את השלל לשמרון׃,Hebrew
ושם היה נביא ליהוה עדד שמו ויצא לפני הצבא הבא לשמרון ויאמר להם הנה בחמת יהוה אלהי אבותיכם על יהודה נתנם בידכם ותהרגו בם בזעף עד לשמים הגיע׃,Hebrew
ועתה בני יהודה וירושלם אתם אמרים לכבש לעבדים ולשפחות לכם הלא רק אתם עמכם אשמות ליהוה אלהיכם׃,Hebrew
ועתה שמעוני והשיבו השביה אשר שביתם מאחיכם כי חרון אף יהוה עליכם׃,Hebrew
ויקמו אנשים מראשי בני אפרים עזריהו בן יהוחנן ברכיהו בן משלמות ויחזקיהו בן שלם ועמשא בן חדלי על הבאים מן הצבא׃,Hebrew
ויאמרו להם לא תביאו את השביה הנה כי לאשמת יהוה עלינו אתם אמרים להסיף על חטאתינו ועל אשמתינו כי רבה אשמה לנו וחרון אף על ישראל׃,Hebrew
ויעזב החלוץ את השביה ואת הבזה לפני השרים וכל הקהל׃,Hebrew
ויקמו האנשים אשר נקבו בשמות ויחזיקו בשביה וכל מערמיהם הלבישו מן השלל וילבשום וינעלום ויאכלום וישקום ויסכום וינהלום בחמרים לכל כושל ויביאום ירחו עיר התמרים אצל אחיהם וישובו שמרון׃,Hebrew
בעת ההיא שלח המלך אחז על מלכי אשור לעזר לו׃,Hebrew
ועוד אדומים באו ויכו ביהודה וישבו שבי׃,Hebrew
ופלשתים פשטו בערי השפלה והנגב ליהודה וילכדו את בית שמש ואת אילון ואת הגדרות ואת שוכו ובנותיה ואת תמנה ובנותיה ואת גמזו ואת בנתיה וישבו שם׃,Hebrew
כי הכניע יהוה את יהודה בעבור אחז מלך ישראל כי הפריע ביהודה ומעול מעל ביהוה׃,Hebrew
ויבא עליו תלגת פלנאסר מלך אשור ויצר לו ולא חזקו׃,Hebrew
כי חלק אחז את בית יהוה ואת בית המלך והשרים ויתן למלך אשור ולא לעזרה לו׃,Hebrew
ובעת הצר לו ויוסף למעול ביהוה הוא המלך אחז׃,Hebrew
ויזבח לאלהי דרמשק המכים בו ויאמר כי אלהי מלכי ארם הם מעזרים אותם להם אזבח ויעזרוני והם היו לו להכשילו ולכל ישראל׃,Hebrew
ויאסף אחז את כלי בית האלהים ויקצץ את כלי בית האלהים ויסגר את דלתות בית יהוה ויעש לו מזבחות בכל פנה בירושלם׃,Hebrew
ובכל עיר ועיר ליהודה עשה במות לקטר לאלהים אחרים ויכעס את יהוה אלהי אבתיו׃,Hebrew
ויתר דבריו וכל דרכיו הראשנים והאחרונים הנם כתובים על ספר מלכי יהודה וישראל׃,Hebrew
וישכב אחז עם אבתיו ויקברהו בעיר בירושלם כי לא הביאהו לקברי מלכי ישראל וימלך יחזקיהו בנו תחתיו׃,Hebrew
יחזקיהו מלך בן עשרים וחמש שנה ועשרים ותשע שנה מלך בירושלם ושם אמו אביה בת זכריהו׃,Hebrew
ויעש הישר בעיני יהוה ככל אשר עשה דויד אביו׃,Hebrew
הוא בשנה הראשונה למלכו בחדש הראשון פתח את דלתות בית יהוה ויחזקם׃,Hebrew
ויבא את הכהנים ואת הלוים ויאספם לרחוב המזרח׃,Hebrew
ויאמר להם שמעוני הלוים עתה התקדשו וקדשו את בית יהוה אלהי אבתיכם והוציאו את הנדה מן הקדש׃,Hebrew
כי מעלו אבתינו ועשו הרע בעיני יהוה אלהינו ויעזבהו ויסבו פניהם ממשכן יהוה ויתנו ערף׃,Hebrew
גם סגרו דלתות האולם ויכבו את הנרות וקטרת לא הקטירו ועלה לא העלו בקדש לאלהי ישראל׃,Hebrew
ויהי קצף יהוה על יהודה וירושלם ויתנם לזועה לשמה ולשרקה כאשר אתם ראים בעיניכם׃,Hebrew
והנה נפלו אבותינו בחרב ובנינו ובנותינו ונשינו בשבי על זאת׃,Hebrew
עתה עם לבבי לכרות ברית ליהוה אלהי ישראל וישב ממנו חרון אפו׃,Hebrew
בני עתה אל תשלו כי בכם בחר יהוה לעמד לפניו לשרתו ולהיות לו משרתים ומקטרים׃,Hebrew
ויקמו הלוים מחת בן עמשי ויואל בן עזריהו מן בני הקהתי ומן בני מררי קיש בן עבדי ועזריהו בן יהללאל ומן הגרשני יואח בן זמה ועדן בן יואח׃,Hebrew
ומן בני אליצפן שמרי ויעואל ומן בני אסף זכריהו ומתניהו׃,Hebrew
ומן בני הימן יחואל ושמעי ומן בני ידותון שמעיה ועזיאל׃,Hebrew
ויאספו את אחיהם ויתקדשו ויבאו כמצות המלך בדברי יהוה לטהר בית יהוה׃,Hebrew
ויבאו הכהנים לפנימה בית יהוה לטהר ויוציאו את כל הטמאה אשר מצאו בהיכל יהוה לחצר בית יהוה ויקבלו הלוים להוציא לנחל קדרון חוצה׃,Hebrew
ויחלו באחד לחדש הראשון לקדש וביום שמונה לחדש באו לאולם יהוה ויקדשו את בית יהוה לימים שמונה וביום ששה עשר לחדש הראשון כלו׃,Hebrew
ויבואו פנימה אל חזקיהו המלך ויאמרו טהרנו את כל בית יהוה את מזבח העולה ואת כל כליו ואת שלחן המערכת ואת כל כליו׃,Hebrew
ואת כל הכלים אשר הזניח המלך אחז במלכותו במעלו הכנו והקדשנו והנם לפני מזבח יהוה׃,Hebrew
וישכם יחזקיהו המלך ויאסף את שרי העיר ויעל בית יהוה׃,Hebrew
ויביאו פרים שבעה ואילים שבעה וכבשים שבעה וצפירי עזים שבעה לחטאת על הממלכה ועל המקדש ועל יהודה ויאמר לבני אהרן הכהנים להעלות על מזבח יהוה׃,Hebrew
וישחטו הבקר ויקבלו הכהנים את הדם ויזרקו המזבחה וישחטו האלים ויזרקו הדם המזבחה וישחטו הכבשים ויזרקו הדם המזבחה׃,Hebrew
ויגישו את שעירי החטאת לפני המלך והקהל ויסמכו ידיהם עליהם׃,Hebrew
וישחטום הכהנים ויחטאו את דמם המזבחה לכפר על כל ישראל כי לכל ישראל אמר המלך העולה והחטאת׃,Hebrew
ויעמד את הלוים בית יהוה במצלתים בנבלים ובכנרות במצות דויד וגד חזה המלך ונתן הנביא כי ביד יהוה המצוה ביד נביאיו׃,Hebrew
ויעמדו הלוים בכלי דויד והכהנים בחצצרות׃,Hebrew
ויאמר חזקיהו להעלות העלה להמזבח ובעת החל העולה החל שיר יהוה והחצצרות ועל ידי כלי דויד מלך ישראל׃,Hebrew
וכל הקהל משתחוים והשיר משורר והחצצרות מחצצרים הכל עד לכלות העלה׃,Hebrew
וככלות להעלות כרעו המלך וכל הנמצאים אתו וישתחוו׃,Hebrew
ויאמר יחזקיהו המלך והשרים ללוים להלל ליהוה בדברי דויד ואסף החזה ויהללו עד לשמחה ויקדו וישתחוו׃,Hebrew
ויען יחזקיהו ויאמר עתה מלאתם ידכם ליהוה גשו והביאו זבחים ותודות לבית יהוה ויביאו הקהל זבחים ותודות וכל נדיב לב עלות׃,Hebrew
ויהי מספר העלה אשר הביאו הקהל בקר שבעים אילים מאה כבשים מאתים לעלה ליהוה כל אלה׃,Hebrew
והקדשים בקר שש מאות וצאן שלשת אלפים׃,Hebrew
רק הכהנים היו למעט ולא יכלו להפשיט את כל העלות ויחזקום אחיהם הלוים עד כלות המלאכה ועד יתקדשו הכהנים כי הלוים ישרי לבב להתקדש מהכהנים׃,Hebrew
וגם עלה לרב בחלבי השלמים ובנסכים לעלה ותכון עבודת בית יהוה׃,Hebrew
וישמח יחזקיהו וכל העם על ההכין האלהים לעם כי בפתאם היה הדבר׃,Hebrew
וישלח יחזקיהו על כל ישראל ויהודה וגם אגרות כתב על אפרים ומנשה לבוא לבית יהוה בירושלם לעשות פסח ליהוה אלהי ישראל׃,Hebrew
ויועץ המלך ושריו וכל הקהל בירושלם לעשות הפסח בחדש השני׃,Hebrew
כי לא יכלו לעשתו בעת ההיא כי הכהנים לא התקדשו למדי והעם לא נאספו לירושלם׃,Hebrew
ויישר הדבר בעיני המלך ובעיני כל הקהל׃,Hebrew
ויעמידו דבר להעביר קול בכל ישראל מבאר שבע ועד דן לבוא לעשות פסח ליהוה אלהי ישראל בירושלם כי לא לרב עשו ככתוב׃,Hebrew
וילכו הרצים באגרות מיד המלך ושריו בכל ישראל ויהודה וכמצות המלך לאמר בני ישראל שובו אל יהוה אלהי אברהם יצחק וישראל וישב אל הפליטה הנשארת לכם מכף מלכי אשור׃,Hebrew
ואל תהיו כאבותיכם וכאחיכם אשר מעלו ביהוה אלהי אבותיהם ויתנם לשמה כאשר אתם ראים׃,Hebrew
עתה אל תקשו ערפכם כאבותיכם תנו יד ליהוה ובאו למקדשו אשר הקדיש לעולם ועבדו את יהוה אלהיכם וישב מכם חרון אפו׃,Hebrew
כי בשובכם על יהוה אחיכם ובניכם לרחמים לפני שוביהם ולשוב לארץ הזאת כי חנון ורחום יהוה אלהיכם ולא יסיר פנים מכם אם תשובו אליו׃,Hebrew
ויהיו הרצים עברים מעיר לעיר בארץ אפרים ומנשה ועד זבלון ויהיו משחיקים עליהם ומלעגים בם׃,Hebrew
אך אנשים מאשר ומנשה ומזבלון נכנעו ויבאו לירושלם׃,Hebrew
גם ביהודה היתה יד האלהים לתת להם לב אחד לעשות מצות המלך והשרים בדבר יהוה׃,Hebrew
ויאספו ירושלם עם רב לעשות את חג המצות בחדש השני קהל לרב מאד׃,Hebrew
ויקמו ויסירו את המזבחות אשר בירושלם ואת כל המקטרות הסירו וישליכו לנחל קדרון׃,Hebrew
וישחטו הפסח בארבעה עשר לחדש השני והכהנים והלוים נכלמו ויתקדשו ויביאו עלות בית יהוה׃,Hebrew
ויעמדו על עמדם כמשפטם כתורת משה איש האלהים הכהנים זרקים את הדם מיד הלוים׃,Hebrew
כי רבת בקהל אשר לא התקדשו והלוים על שחיטת הפסחים לכל לא טהור להקדיש ליהוה׃,Hebrew
כי מרבית העם רבת מאפרים ומנשה יששכר וזבלון לא הטהרו כי אכלו את הפסח בלא ככתוב כי התפלל יחזקיהו עליהם לאמר יהוה הטוב יכפר בעד׃,Hebrew
כל לבבו הכין לדרוש האלהים יהוה אלהי אבותיו ולא כטהרת הקדש׃,Hebrew
וישמע יהוה אל יחזקיהו וירפא את העם׃,Hebrew
ויעשו בני ישראל הנמצאים בירושלם את חג המצות שבעת ימים בשמחה גדולה ומהללים ליהוה יום ביום הלוים והכהנים בכלי עז ליהוה׃,Hebrew
וידבר יחזקיהו על לב כל הלוים המשכילים שכל טוב ליהוה ויאכלו את המועד שבעת הימים מזבחים זבחי שלמים ומתודים ליהוה אלהי אבותיהם׃,Hebrew
ויועצו כל הקהל לעשות שבעת ימים אחרים ויעשו שבעת ימים שמחה׃,Hebrew
כי חזקיהו מלך יהודה הרים לקהל אלף פרים ושבעת אלפים צאן והשרים הרימו לקהל פרים אלף וצאן עשרת אלפים ויתקדשו כהנים לרב׃,Hebrew
וישמחו כל קהל יהודה והכהנים והלוים וכל הקהל הבאים מישראל והגרים הבאים מארץ ישראל והיושבים ביהודה׃,Hebrew
ותהי שמחה גדולה בירושלם כי מימי שלמה בן דויד מלך ישראל לא כזאת בירושלם׃,Hebrew
ויקמו הכהנים הלוים ויברכו את העם וישמע בקולם ותבוא תפלתם למעון קדשו לשמים׃,Hebrew
וככלות כל זאת יצאו כל ישראל הנמצאים לערי יהודה וישברו המצבות ויגדעו האשרים וינתצו את הבמות ואת המזבחת מכל יהודה ובנימן ובאפרים ומנשה עד לכלה וישובו כל בני ישראל איש לאחזתו לעריהם׃,Hebrew
ויעמד יחזקיהו את מחלקות הכהנים והלוים על מחלקותם איש כפי עבדתו לכהנים וללוים לעלה ולשלמים לשרת ולהדות ולהלל בשערי מחנות יהוה׃,Hebrew
ומנת המלך מן רכושו לעלות לעלות הבקר והערב והעלות לשבתות ולחדשים ולמעדים ככתוב בתורת יהוה׃,Hebrew
ויאמר לעם ליושבי ירושלם לתת מנת הכהנים והלוים למען יחזקו בתורת יהוה׃,Hebrew
וכפרץ הדבר הרבו בני ישראל ראשית דגן תירוש ויצהר ודבש וכל תבואת שדה ומעשר הכל לרב הביאו׃,Hebrew
ובני ישראל ויהודה היושבים בערי יהודה גם הם מעשר בקר וצאן ומעשר קדשים המקדשים ליהוה אלהיהם הביאו ויתנו ערמות ערמות׃,Hebrew
בחדש השלשי החלו הערמות ליסוד ובחדש השביעי כלו׃,Hebrew
ויבאו יחזקיהו והשרים ויראו את הערמות ויברכו את יהוה ואת עמו ישראל׃,Hebrew
וידרש יחזקיהו על הכהנים והלוים על הערמות׃,Hebrew
ויאמר אליו עזריהו הכהן הראש לבית צדוק ויאמר מהחל התרומה לביא בית יהוה אכול ושבוע והותר עד לרוב כי יהוה ברך את עמו והנותר את ההמון הזה׃,Hebrew
ויאמר יחזקיהו להכין לשכות בבית יהוה ויכינו׃,Hebrew
ויביאו את התרומה והמעשר והקדשים באמונה ועליהם נגיד כונניהו הלוי ושמעי אחיהו משנה׃,Hebrew
ויחיאל ועזזיהו ונחת ועשהאל וירימות ויוזבד ואליאל ויסמכיהו ומחת ובניהו פקידים מיד כונניהו ושמעי אחיו במפקד יחזקיהו המלך ועזריהו נגיד בית האלהים׃,Hebrew
וקורא בן ימנה הלוי השוער למזרחה על נדבות האלהים לתת תרומת יהוה וקדשי הקדשים׃,Hebrew
ועל ידו עדן ומנימן וישוע ושמעיהו אמריהו ושכניהו בערי הכהנים באמונה לתת לאחיהם במחלקות כגדול כקטן׃,Hebrew
מלבד התיחשם לזכרים מבן שלוש שנים ולמעלה לכל הבא לבית יהוה לדבר יום ביומו לעבודתם במשמרותם כמחלקותיהם׃,Hebrew
ואת התיחש הכהנים לבית אבותיהם והלוים מבן עשרים שנה ולמעלה במשמרותיהם במחלקותיהם׃,Hebrew
ולהתיחש בכל טפם נשיהם ובניהם ובנותיהם לכל קהל כי באמונתם יתקדשו קדש׃,Hebrew
ולבני אהרן הכהנים בשדי מגרש עריהם בכל עיר ועיר אנשים אשר נקבו בשמות לתת מנות לכל זכר בכהנים ולכל התיחש בלוים׃,Hebrew
ויעש כזאת יחזקיהו בכל יהודה ויעש הטוב והישר והאמת לפני יהוה אלהיו׃,Hebrew
ובכל מעשה אשר החל בעבודת בית האלהים ובתורה ובמצוה לדרש לאלהיו בכל לבבו עשה והצליח׃,Hebrew
אחרי הדברים והאמת האלה בא סנחריב מלך אשור ויבא ביהודה ויחן על הערים הבצרות ויאמר לבקעם אליו׃,Hebrew
וירא יחזקיהו כי בא סנחריב ופניו למלחמה על ירושלם׃,Hebrew
ויועץ עם שריו וגבריו לסתום את מימי העינות אשר מחוץ לעיר ויעזרוהו׃,Hebrew
ויקבצו עם רב ויסתמו את כל המעינות ואת הנחל השוטף בתוך הארץ לאמר למה יבואו מלכי אשור ומצאו מים רבים׃,Hebrew
ויתחזק ויבן את כל החומה הפרוצה ויעל על המגדלות ולחוצה החומה אחרת ויחזק את המלוא עיר דויד ויעש שלח לרב ומגנים׃,Hebrew
ויתן שרי מלחמות על העם ויקבצם אליו אל רחוב שער העיר וידבר על לבבם לאמר׃,Hebrew
חזקו ואמצו אל תיראו ואל תחתו מפני מלך אשור ומלפני כל ההמון אשר עמו כי עמנו רב מעמו׃,Hebrew
עמו זרוע בשר ועמנו יהוה אלהינו לעזרנו ולהלחם מלחמתנו ויסמכו העם על דברי יחזקיהו מלך יהודה׃,Hebrew
אחר זה שלח סנחריב מלך אשור עבדיו ירושלימה והוא על לכיש וכל ממשלתו עמו על יחזקיהו מלך יהודה ועל כל יהודה אשר בירושלם לאמר׃,Hebrew
כה אמר סנחריב מלך אשור על מה אתם בטחים וישבים במצור בירושלם׃,Hebrew
הלא יחזקיהו מסית אתכם לתת אתכם למות ברעב ובצמא לאמר יהוה אלהינו יצילנו מכף מלך אשור׃,Hebrew
הלא הוא יחזקיהו הסיר את במתיו ואת מזבחתיו ויאמר ליהודה ולירושלם לאמר לפני מזבח אחד תשתחוו ועליו תקטירו׃,Hebrew
הלא תדעו מה עשיתי אני ואבותי לכל עמי הארצות היכול יכלו אלהי גוי הארצות להציל את ארצם מידי׃,Hebrew
מי בכל אלהי הגוים האלה אשר החרימו אבותי אשר יכול להציל את עמו מידי כי יוכל אלהיכם להציל אתכם מידי׃,Hebrew
ועתה אל ישיא אתכם חזקיהו ואל יסית אתכם כזאת ואל תאמינו לו כי לא יוכל כל אלוה כל גוי וממלכה להציל עמו מידי ומיד אבותי אף כי אלהיכם לא יצילו אתכם מידי׃,Hebrew
ועוד דברו עבדיו על יהוה האלהים ועל יחזקיהו עבדו׃,Hebrew
וספרים כתב לחרף ליהוה אלהי ישראל ולאמר עליו לאמר כאלהי גוי הארצות אשר לא הצילו עמם מידי כן לא יציל אלהי יחזקיהו עמו מידי׃,Hebrew
ויקראו בקול גדול יהודית על עם ירושלם אשר על החומה ליראם ולבהלם למען ילכדו את העיר׃,Hebrew
וידברו אל אלהי ירושלם כעל אלהי עמי הארץ מעשה ידי האדם׃,Hebrew
ויתפלל יחזקיהו המלך וישעיהו בן אמוץ הנביא על זאת ויזעקו השמים׃,Hebrew
וישלח יהוה מלאך ויכחד כל גבור חיל ונגיד ושר במחנה מלך אשור וישב בבשת פנים לארצו ויבא בית אלהיו ומיציאו מעיו שם הפילהו בחרב׃,Hebrew
ויושע יהוה את יחזקיהו ואת ישבי ירושלם מיד סנחריב מלך אשור ומיד כל וינהלם מסביב׃,Hebrew
ורבים מביאים מנחה ליהוה לירושלם ומגדנות ליחזקיהו מלך יהודה וינשא לעיני כל הגוים מאחרי כן׃,Hebrew
בימים ההם חלה יחזקיהו עד למות ויתפלל אל יהוה ויאמר לו ומופת נתן לו׃,Hebrew
ולא כגמל עליו השיב יחזקיהו כי גבה לבו ויהי עליו קצף ועל יהודה וירושלם׃,Hebrew
ויכנע יחזקיהו בגבה לבו הוא וישבי ירושלם ולא בא עליהם קצף יהוה בימי יחזקיהו׃,Hebrew
ויהי ליחזקיהו עשר וכבוד הרבה מאד ואצרות עשה לו לכסף ולזהב ולאבן יקרה ולבשמים ולמגנים ולכל כלי חמדה׃,Hebrew
ומסכנות לתבואת דגן ותירוש ויצהר וארות לכל בהמה ובהמה ועדרים לאורות׃,Hebrew
וערים עשה לו ומקנה צאן ובקר לרב כי נתן לו אלהים רכוש רב מאד׃,Hebrew
והוא יחזקיהו סתם את מוצא מימי גיחון העליון ויישרם למטה מערבה לעיר דויד ויצלח יחזקיהו בכל מעשהו׃,Hebrew
וכן במליצי שרי בבל המשלחים עליו לדרש המופת אשר היה בארץ עזבו האלהים לנסותו לדעת כל בלבבו׃,Hebrew
ויתר דברי יחזקיהו וחסדיו הנם כתובים בחזון ישעיהו בן אמוץ הנביא על ספר מלכי יהודה וישראל׃,Hebrew
וישכב יחזקיהו עם אבתיו ויקברהו במעלה קברי בני דויד וכבוד עשו לו במותו כל יהודה וישבי ירושלם וימלך מנשה בנו תחתיו׃,Hebrew
בן שתים עשרה שנה מנשה במלכו וחמשים וחמש שנה מלך בירושלם׃,Hebrew
ויעש הרע בעיני יהוה כתועבות הגוים אשר הוריש יהוה מפני בני ישראל׃,Hebrew
וישב ויבן את הבמות אשר נתץ יחזקיהו אביו ויקם מזבחות לבעלים ויעש אשרות וישתחו לכל צבא השמים ויעבד אתם׃,Hebrew
ובנה מזבחות בבית יהוה אשר אמר יהוה בירושלם יהיה שמי לעולם׃,Hebrew
ויבן מזבחות לכל צבא השמים בשתי חצרות בית יהוה׃,Hebrew
והוא העביר את בניו באש בגי בן הנם ועונן ונחש וכשף ועשה אוב וידעוני הרבה לעשות הרע בעיני יהוה להכעיסו׃,Hebrew
וישם את פסל הסמל אשר עשה בבית האלהים אשר אמר אלהים אל דויד ואל שלמה בנו בבית הזה ובירושלם אשר בחרתי מכל שבטי ישראל אשים את שמי לעילום׃,Hebrew
ולא אוסיף להסיר את רגל ישראל מעל האדמה אשר העמדתי לאבתיכם רק אם ישמרו לעשות את כל אשר צויתים לכל התורה והחקים והמשפטים ביד משה׃,Hebrew
ויתע מנשה את יהודה וישבי ירושלם לעשות רע מן הגוים אשר השמיד יהוה מפני בני ישראל׃,Hebrew
וידבר יהוה אל מנשה ואל עמו ולא הקשיבו׃,Hebrew
ויבא יהוה עליהם את שרי הצבא אשר למלך אשור וילכדו את מנשה בחחים ויאסרהו בנחשתים ויוליכהו בבלה׃,Hebrew
וכהצר לו חלה את פני יהוה אלהיו ויכנע מאד מלפני אלהי אבתיו׃,Hebrew
ויתפלל אליו ויעתר לו וישמע תחנתו וישיבהו ירושלם למלכותו וידע מנשה כי יהוה הוא האלהים׃,Hebrew
ואחרי כן בנה חומה חיצונה לעיר דויד מערבה לגיחון בנחל ולבוא בשער הדגים וסבב לעפל ויגביהה מאד וישם שרי חיל בכל הערים הבצרות ביהודה׃,Hebrew
ויסר את אלהי הנכר ואת הסמל מבית יהוה וכל המזבחות אשר בנה בהר בית יהוה ובירושלם וישלך חוצה לעיר׃,Hebrew
ויכן את מזבח יהוה ויזבח עליו זבחי שלמים ותודה ויאמר ליהודה לעבוד את יהוה אלהי ישראל׃,Hebrew
אבל עוד העם זבחים בבמות רק ליהוה אלהיהם׃,Hebrew
ויתר דברי מנשה ותפלתו אל אלהיו ודברי החזים המדברים אליו בשם יהוה אלהי ישראל הנם על דברי מלכי ישראל׃,Hebrew
ותפלתו והעתר לו וכל חטאתו ומעלו והמקמות אשר בנה בהם במות והעמיד האשרים והפסלים לפני הכנעו הנם כתובים על דברי חוזי׃,Hebrew
וישכב מנשה עם אבתיו ויקברהו ביתו וימלך אמון בנו תחתיו׃,Hebrew
בן עשרים ושתים שנה אמון במלכו ושתים שנים מלך בירושלם׃,Hebrew
ויעש הרע בעיני יהוה כאשר עשה מנשה אביו ולכל הפסילים אשר עשה מנשה אביו זבח אמון ויעבדם׃,Hebrew
ולא נכנע מלפני יהוה כהכנע מנשה אביו כי הוא אמון הרבה אשמה׃,Hebrew
ויקשרו עליו עבדיו וימיתהו בביתו׃,Hebrew
ויכו עם הארץ את כל הקשרים על המלך אמון וימליכו עם הארץ את יאשיהו בנו תחתיו׃,Hebrew
בן שמונה שנים יאשיהו במלכו ושלשים ואחת שנה מלך בירושלם׃,Hebrew
ויעש הישר בעיני יהוה וילך בדרכי דויד אביו ולא סר ימין ושמאול׃,Hebrew
ובשמונה שנים למלכו והוא עודנו נער החל לדרוש לאלהי דויד אביו ובשתים עשרה שנה החל לטהר את יהודה וירושלם מן הבמות והאשרים והפסלים והמסכות׃,Hebrew
וינתצו לפניו את מזבחות הבעלים והחמנים אשר למעלה מעליהם גדע והאשרים והפסלים והמסכות שבר והדק ויזרק על פני הקברים הזבחים להם׃,Hebrew
ועצמות כהנים שרף על מזבחותים ויטהר את יהודה ואת ירושלם׃,Hebrew
ובערי מנשה ואפרים ושמעון ועד נפתלי בהר בתיהם סביב׃,Hebrew
וינתץ את המזבחות ואת האשרים והפסלים כתת להדק וכל החמנים גדע בכל ארץ ישראל וישב לירושלם׃,Hebrew
ובשנת שמונה עשרה למלכו לטהר הארץ והבית שלח את שפן בן אצליהו ואת מעשיהו שר העיר ואת יואח בן יואחז המזכיר לחזק את בית יהוה אלהיו׃,Hebrew
ויבאו אל חלקיהו הכהן הגדול ויתנו את הכסף המובא בית אלהים אשר אספו הלוים שמרי הסף מיד מנשה ואפרים ומכל שארית ישראל ומכל יהודה ובנימן וישבי ירושלם׃,Hebrew
ויתנו על יד עשה המלאכה המפקדים בבית יהוה ויתנו אתו עושי המלאכה אשר עשים בבית יהוה לבדוק ולחזק הבית׃,Hebrew
ויתנו לחרשים ולבנים לקנות אבני מחצב ועצים למחברות ולקרות את הבתים אשר השחיתו מלכי יהודה׃,Hebrew
והאנשים עשים באמונה במלאכה ועליהם מפקדים יחת ועבדיהו הלוים מן בני מררי וזכריה ומשלם מן בני הקהתים לנצח והלוים כל מבין בכלי שיר׃,Hebrew
ועל הסבלים ומנצחים לכל עשה מלאכה לעבודה ועבודה ומהלוים סופרים ושטרים ושוערים׃,Hebrew
ובהוציאם את הכסף המובא בית יהוה מצא חלקיהו הכהן את ספר תורת יהוה ביד משה׃,Hebrew
ויען חלקיהו ויאמר אל שפן הסופר ספר התורה מצאתי בבית יהוה ויתן חלקיהו את הספר אל שפן׃,Hebrew
ויבא שפן את הספר אל המלך וישב עוד את המלך דבר לאמר כל אשר נתן ביד עבדיך הם עשים׃,Hebrew
ויתיכו את הכסף הנמצא בבית יהוה ויתנוהו על יד המפקדים ועל יד עושי המלאכה׃,Hebrew
ויגד שפן הסופר למלך לאמר ספר נתן לי חלקיהו הכהן ויקרא בו שפן לפני המלך׃,Hebrew
ויהי כשמע המלך את דברי התורה ויקרע את בגדיו׃,Hebrew
ויצו המלך את חלקיהו ואת אחיקם בן שפן ואת עבדון בן מיכה ואת שפן הסופר ואת עשיה עבד המלך לאמר׃,Hebrew
לכו דרשו את יהוה בעדי ובעד הנשאר בישראל וביהודה על דברי הספר אשר נמצא כי גדולה חמת יהוה אשר נתכה בנו על אשר לא שמרו אבותינו את דבר יהוה לעשות ככל הכתוב על הספר הזה׃,Hebrew
וילך חלקיהו ואשר המלך אל חלדה הנביאה אשת שלם בן תוקהת בן חסרה שומר הבגדים והיא יושבת בירושלם במשנה וידברו אליה כזאת׃,Hebrew
ותאמר להם כה אמר יהוה אלהי ישראל אמרו לאיש אשר שלח אתכם אלי׃,Hebrew
כה אמר יהוה הנני מביא רעה על המקום הזה ועל יושביו את כל האלות הכתובות על הספר אשר קראו לפני מלך יהודה׃,Hebrew
תחת אשר עזבוני ויקטירו לאלהים אחרים למען הכעיסני בכל מעשי ידיהם ותתך חמתי במקום הזה ולא תכבה׃,Hebrew
ואל מלך יהודה השלח אתכם לדרוש ביהוה כה תאמרו אליו כה אמר יהוה אלהי ישראל הדברים אשר שמעת׃,Hebrew
יען רך לבבך ותכנע מלפני אלהים בשמעך את דבריו על המקום הזה ועל ישביו ותכנע לפני ותקרע את בגדיך ותבך לפני וגם אני שמעתי נאם יהוה׃,Hebrew
הנני אספך אל אבתיך ונאספת אל קברתיך בשלום ולא תראינה עיניך בכל הרעה אשר אני מביא על המקום הזה ועל ישביו וישיבו את המלך דבר׃,Hebrew
וישלח המלך ויאסף את כל זקני יהודה וירושלם׃,Hebrew
ויעל המלך בית יהוה וכל איש יהודה וישבי ירושלם והכהנים והלוים וכל העם מגדול ועד קטן ויקרא באזניהם את כל דברי ספר הברית הנמצא בית יהוה׃,Hebrew
ויעמד המלך על עמדו ויכרת את הברית לפני יהוה ללכת אחרי יהוה ולשמור את מצותיו ועדותיו וחקיו בכל לבבו ובכל נפשו לעשות את דברי הברית הכתובים על הספר הזה׃,Hebrew
ויעמד את כל הנמצא בירושלם ובנימן ויעשו ישבי ירושלם כברית אלהים אלהי אבותיהם׃,Hebrew
ויסר יאשיהו את כל התועבות מכל הארצות אשר לבני ישראל ויעבד את כל הנמצא בישראל לעבוד את יהוה אלהיהם כל ימיו לא סרו מאחרי יהוה אלהי אבותיהם׃,Hebrew
ויעש יאשיהו בירושלם פסח ליהוה וישחטו הפסח בארבעה עשר לחדש הראשון׃,Hebrew
ויעמד הכהנים על משמרותם ויחזקם לעבודת בית יהוה׃,Hebrew
ויאמר ללוים המבונים לכל ישראל הקדושים ליהוה תנו את ארון הקדש בבית אשר בנה שלמה בן דויד מלך ישראל אין לכם משא בכתף עתה עבדו את יהוה אלהיכם ואת עמו ישראל׃,Hebrew
והכונו לבית אבותיכם כמחלקותיכם בכתב דויד מלך ישראל ובמכתב שלמה בנו׃,Hebrew
ועמדו בקדש לפלגות בית האבות לאחיכם בני העם וחלקת בית אב ללוים׃,Hebrew
ושחטו הפסח והתקדשו והכינו לאחיכם לעשות כדבר יהוה ביד משה׃,Hebrew
וירם יאשיהו לבני העם צאן כבשים ובני עזים הכל לפסחים לכל הנמצא למספר שלשים אלף ובקר שלשת אלפים אלה מרכוש המלך׃,Hebrew
ושריו לנדבה לעם לכהנים וללוים הרימו חלקיה וזכריהו ויחיאל נגידי בית האלהים לכהנים נתנו לפסחים אלפים ושש מאות ובקר שלש מאות׃,Hebrew
וכונניהו ושמעיהו ונתנאל אחיו וחשביהו ויעיאל ויוזבד שרי הלוים הרימו ללוים לפסחים חמשת אלפים ובקר חמש מאות׃,Hebrew
ותכון העבודה ויעמדו הכהנים על עמדם והלוים על מחלקותם כמצות המלך׃,Hebrew
וישחטו הפסח ויזרקו הכהנים מידם והלוים מפשיטים׃,Hebrew
ויסירו העלה לתתם למפלגות לבית אבות לבני העם להקריב ליהוה ככתוב בספר משה וכן לבקר׃,Hebrew
ויבשלו הפסח באש כמשפט והקדשים בשלו בסירות ובדודים ובצלחות ויריצו לכל בני העם׃,Hebrew
ואחר הכינו להם ולכהנים כי הכהנים בני אהרן בהעלות העולה והחלבים עד לילה והלוים הכינו להם ולכהנים בני אהרן׃,Hebrew
והמשררים בני אסף על מעמדם כמצות דויד ואסף והימן וידתון חוזה המלך והשערים לשער ושער אין להם לסור מעל עבדתם כי אחיהם הלוים הכינו להם׃,Hebrew
ותכון כל עבודת יהוה ביום ההוא לעשות הפסח והעלות עלות על מזבח יהוה כמצות המלך יאשיהו׃,Hebrew
ויעשו בני ישראל הנמצאים את הפסח בעת ההיא ואת חג המצות שבעת ימים׃,Hebrew
ולא נעשה פסח כמהו בישראל מימי שמואל הנביא וכל מלכי ישראל לא עשו כפסח אשר עשה יאשיהו והכהנים והלוים וכל יהודה וישראל הנמצא ויושבי ירושלם׃,Hebrew
בשמונה עשרה שנה למלכות יאשיהו נעשה הפסח הזה׃,Hebrew
אחרי כל זאת אשר הכין יאשיהו את הבית עלה נכו מלך מצרים להלחם בכרכמיש על פרת ויצא לקראתו יאשיהו׃,Hebrew
וישלח אליו מלאכים לאמר מה לי ולך מלך יהודה לא עליך אתה היום כי אל בית מלחמתי ואלהים אמר לבהלני חדל לך מאלהים אשר עמי ואל ישחיתך׃,Hebrew
ולא הסב יאשיהו פניו ממנו כי להלחם בו התחפש ולא שמע אל דברי נכו מפי אלהים ויבא להלחם בבקעת מגדו׃,Hebrew
וירו הירים למלך יאשיהו ויאמר המלך לעבדיו העבירוני כי החליתי מאד׃,Hebrew
ויעבירהו עבדיו מן המרכבה וירכיבהו על רכב המשנה אשר לו ויוליכהו ירושלם וימת ויקבר בקברות אבתיו וכל יהודה וירושלם מתאבלים על יאשיהו׃,Hebrew
ויקונן ירמיהו על יאשיהו ויאמרו כל השרים והשרות בקינותיהם על יאשיהו עד היום ויתנום לחק על ישראל והנם כתובים על הקינות׃,Hebrew
ויתר דברי יאשיהו וחסדיו ככתוב בתורת יהוה׃,Hebrew
ודבריו הראשנים והאחרנים הנם כתובים על ספר מלכי ישראל ויהודה׃,Hebrew
ויקחו עם הארץ את יהואחז בן יאשיהו וימליכהו תחת אביו בירושלם׃,Hebrew
בן שלוש ועשרים שנה יואחז במלכו ושלשה חדשים מלך בירושלם׃,Hebrew
ויסירהו מלך מצרים בירושלם ויענש את הארץ מאה ככר כסף וככר זהב׃,Hebrew
וימלך מלך מצרים את אליקים אחיו על יהודה וירושלם ויסב את שמו יהויקים ואת יואחז אחיו לקח נכו ויביאהו מצרימה׃,Hebrew
בן עשרים וחמש שנה יהויקים במלכו ואחת עשרה שנה מלך בירושלם ויעש הרע בעיני יהוה אלהיו׃,Hebrew
עליו עלה נבוכדנאצר מלך בבל ויאסרהו בנחשתים להליכו בבלה׃,Hebrew
ומכלי בית יהוה הביא נבוכדנאצר לבבל ויתנם בהיכלו בבבל׃,Hebrew
ויתר דברי יהויקים ותעבתיו אשר עשה והנמצא עליו הנם כתובים על ספר מלכי ישראל ויהודה וימלך יהויכין בנו תחתיו׃,Hebrew
בן שמונה שנים יהויכין במלכו ושלשה חדשים ועשרת ימים מלך בירושלם ויעש הרע בעיני יהוה׃,Hebrew
ולתשובת השנה שלח המלך נבוכדנאצר ויבאהו בבלה עם כלי חמדת בית יהוה וימלך את צדקיהו אחיו על יהודה וירושלם׃,Hebrew
בן עשרים ואחת שנה צדקיהו במלכו ואחת עשרה שנה מלך בירושלם׃,Hebrew
ויעש הרע בעיני יהוה אלהיו לא נכנע מלפני ירמיהו הנביא מפי יהוה׃,Hebrew
וגם במלך נבוכדנאצר מרד אשר השביעו באלהים ויקש את ערפו ויאמץ את לבבו משוב אל יהוה אלהי ישראל׃,Hebrew
גם כל שרי הכהנים והעם הרבו למעול מעל ככל תעבות הגוים ויטמאו את בית יהוה אשר הקדיש בירושלם׃,Hebrew
וישלח יהוה אלהי אבותיהם עליהם ביד מלאכיו השכם ושלוח כי חמל על עמו ועל מעונו׃,Hebrew
ויהיו מלעבים במלאכי האלהים ובוזים דבריו ומתעתעים בנבאיו עד עלות חמת יהוה בעמו עד לאין מרפא׃,Hebrew
ויעל עליהם את מלך כשדיים ויהרג בחוריהם בחרב בבית מקדשם ולא חמל על בחור ובתולה זקן וישש הכל נתן בידו׃,Hebrew
וכל כלי בית האלהים הגדלים והקטנים ואצרות בית יהוה ואצרות המלך ושריו הכל הביא בבל׃,Hebrew
וישרפו את בית האלהים וינתצו את חומת ירושלם וכל ארמנותיה שרפו באש וכל כלי מחמדיה להשחית׃,Hebrew
ויגל השארית מן החרב אל בבל ויהיו לו ולבניו לעבדים עד מלך מלכות פרס׃,Hebrew
למלאות דבר יהוה בפי ירמיהו עד רצתה הארץ את שבתותיה כל ימי השמה שבתה למלאות שבעים שנה׃,Hebrew
ובשנת אחת לכורש מלך פרס לכלות דבר יהוה בפי ירמיהו העיר יהוה את רוח כורש מלך פרס ויעבר קול בכל מלכותו וגם במכתב לאמר׃,Hebrew
כה אמר כורש מלך פרס כל ממלכות הארץ נתן לי יהוה אלהי השמים והוא פקד עלי לבנות לו בית בירושלם אשר ביהודה מי בכם מכל עמו יהוה אלהיו עמו ויעל׃,Hebrew
ובשנת אחת לכורש מלך פרס לכלות דבר יהוה מפי ירמיה העיר יהוה את רוח כרש מלך פרס ויעבר קול בכל מלכותו וגם במכתב לאמר׃,Hebrew
כה אמר כרש מלך פרס כל ממלכות הארץ נתן לי יהוה אלהי השמים והוא פקד עלי לבנות לו בית בירושלם אשר ביהודה׃,Hebrew
מי בכם מכל עמו יהי אלהיו עמו ויעל לירושלם אשר ביהודה ויבן את בית יהוה אלהי ישראל הוא האלהים אשר בירושלם׃,Hebrew
וכל הנשאר מכל המקמות אשר הוא גר שם ינשאוהו אנשי מקמו בכסף ובזהב וברכוש ובבהמה עם הנדבה לבית האלהים אשר בירושלם׃,Hebrew
ויקומו ראשי האבות ליהודה ובנימן והכהנים והלוים לכל העיר האלהים את רוחו לעלות לבנות את בית יהוה אשר בירושלם׃,Hebrew
וכל סביבתיהם חזקו בידיהם בכלי כסף בזהב ברכוש ובבהמה ובמגדנות לבד על כל התנדב׃,Hebrew
והמלך כורש הוציא את כלי בית יהוה אשר הוציא נבוכדנצר מירושלם ויתנם בבית אלהיו׃,Hebrew
ויוציאם כורש מלך פרס על יד מתרדת הגזבר ויספרם לששבצר הנשיא ליהודה׃,Hebrew
ואלה מספרם אגרטלי זהב שלשים אגרטלי כסף אלף מחלפים תשעה ועשרים׃,Hebrew
כפורי זהב שלשים כפורי כסף משנים ארבע מאות ועשרה כלים אחרים אלף׃,Hebrew
כל כלים לזהב ולכסף חמשת אלפים וארבע מאות הכל העלה ששבצר עם העלות הגולה מבבל לירושלם׃,Hebrew
ואלה בני המדינה העלים משבי הגולה אשר הגלה נבוכדנצור מלך בבל לבבל וישובו לירושלם ויהודה איש לעירו׃,Hebrew
אשר באו עם זרבבל ישוע נחמיה שריה רעליה מרדכי בלשן מספר בגוי רחום בענה מספר אנשי עם ישראל׃,Hebrew
בני פרעש אלפים מאה שבעים ושנים׃,Hebrew
בני שפטיה שלש מאות שבעים ושנים׃,Hebrew
בני ארח שבע מאות חמשה ושבעים׃,Hebrew
בני פחת מואב לבני ישוע יואב אלפים שמנה מאות ושנים עשר׃,Hebrew
בני עילם אלף מאתים חמשים וארבעה׃,Hebrew
בני זתוא תשע מאות וארבעים וחמשה׃,Hebrew
בני זכי שבע מאות וששים׃,Hebrew
בני בני שש מאות ארבעים ושנים׃,Hebrew
בני בבי שש מאות עשרים ושלשה׃,Hebrew
בני עזגד אלף מאתים עשרים ושנים׃,Hebrew
בני אדניקם שש מאות ששים וששה׃,Hebrew
בני בגוי אלפים חמשים וששה׃,Hebrew
בני עדין ארבע מאות חמשים וארבעה׃,Hebrew
בני אטר ליחזקיה תשעים ושמנה׃,Hebrew
בני בצי שלש מאות עשרים ושלשה׃,Hebrew
בני יורה מאה ושנים עשר׃,Hebrew
בני חשם מאתים עשרים ושלשה׃,Hebrew
בני גבר תשעים וחמשה׃,Hebrew
בני בית לחם מאה עשרים ושלשה׃,Hebrew
אנשי נטפה חמשים וששה׃,Hebrew
אנשי ענתות מאה עשרים ושמנה׃,Hebrew
בני עזמות ארבעים ושנים׃,Hebrew
בני קרית ערים כפירה ובארות שבע מאות וארבעים ושלשה׃,Hebrew
בני הרמה וגבע שש מאות עשרים ואחד׃,Hebrew
אנשי מכמס מאה עשרים ושנים׃,Hebrew
אנשי בית אל והעי מאתים עשרים ושלשה׃,Hebrew
בני נבו חמשים ושנים׃,Hebrew
בני מגביש מאה חמשים וששה׃,Hebrew
בני עילם אחר אלף מאתים חמשים וארבעה׃,Hebrew
בני חרם שלש מאות ועשרים׃,Hebrew
בני לד חדיד ואונו שבע מאות עשרים וחמשה׃,Hebrew
בני ירחו שלש מאות ארבעים וחמשה׃,Hebrew
בני סנאה שלשת אלפים ושש מאות ושלשים׃,Hebrew
הכהנים בני ידעיה לבית ישוע תשע מאות שבעים ושלשה׃,Hebrew
בני אמר אלף חמשים ושנים׃,Hebrew
בני פשחור אלף מאתים ארבעים ושבעה׃,Hebrew
בני חרם אלף ושבעה עשר׃,Hebrew
הלוים בני ישוע וקדמיאל לבני הודויה שבעים וארבעה׃,Hebrew
המשררים בני אסף מאה עשרים ושמנה׃,Hebrew
בני השערים בני שלום בני אטר בני טלמון בני עקוב בני חטיטא בני שבי הכל מאה שלשים ותשעה׃,Hebrew
הנתינים בני ציחא בני חשופא בני טבעות׃,Hebrew
בני קרס בני סיעהא בני פדון׃,Hebrew
בני לבנה בני חגבה בני עקוב׃,Hebrew
בני חגב בני שמלי בני חנן׃,Hebrew
בני גדל בני גחר בני ראיה׃,Hebrew
בני רצין בני נקודא בני גזם׃,Hebrew
בני עזא בני פסח בני בסי׃,Hebrew
בני אסנה בני מעונים בני נפיסים׃,Hebrew
בני בקבוק בני חקופא בני חרחור׃,Hebrew
בני בצלות בני מחידא בני חרשא׃,Hebrew
בני ברקוס בני סיסרא בני תמח׃,Hebrew
בני נציח בני חטיפא׃,Hebrew
בני עבדי שלמה בני סטי בני הספרת בני פרודא׃,Hebrew
בני יעלה בני דרקון בני גדל׃,Hebrew
בני שפטיה בני חטיל בני פכרת הצביים בני אמי׃,Hebrew
כל הנתינים ובני עבדי שלמה שלש מאות תשעים ושנים׃,Hebrew
ואלה העלים מתל מלח תל חרשא כרוב אדן אמר ולא יכלו להגיד בית אבותם וזרעם אם מישראל הם׃,Hebrew
בני דליה בני טוביה בני נקודא שש מאות חמשים ושנים׃,Hebrew
ומבני הכהנים בני חביה בני הקוץ בני ברזלי אשר לקח מבנות ברזלי הגלעדי אשה ויקרא על שמם׃,Hebrew
אלה בקשו כתבם המתיחשים ולא נמצאו ויגאלו מן הכהנה׃,Hebrew
ויאמר התרשתא להם אשר לא יאכלו מקדש הקדשים עד עמד כהן לאורים ולתמים׃,Hebrew
כל הקהל כאחד ארבע רבוא אלפים שלש מאות ששים׃,Hebrew
מלבד עבדיהם ואמהתיהם אלה שבעת אלפים שלש מאות שלשים ושבעה ולהם משררים ומשררות מאתים׃,Hebrew
סוסיהם שבע מאות שלשים וששה פרדיהם מאתים ארבעים וחמשה׃,Hebrew
גמליהם ארבע מאות שלשים וחמשה חמרים ששת אלפים שבע מאות ועשרים׃,Hebrew
ומראשי האבות בבואם לבית יהוה אשר בירושלם התנדבו לבית האלהים להעמידו על מכונו׃,Hebrew
ככחם נתנו לאוצר המלאכה זהב דרכמונים שש רבאות ואלף וכסף מנים חמשת אלפים וכתנת כהנים מאה׃,Hebrew
וישבו הכהנים והלוים ומן העם והמשררים והשוערים והנתינים בעריהם וכל ישראל בעריהם׃,Hebrew
ויגע החדש השביעי ובני ישראל בערים ויאספו העם כאיש אחד אל ירושלם׃,Hebrew
ויקם ישוע בן יוצדק ואחיו הכהנים וזרבבל בן שאלתיאל ואחיו ויבנו את מזבח אלהי ישראל להעלות עליו עלות ככתוב בתורת משה איש האלהים׃,Hebrew
ויכינו המזבח על מכונתיו כי באימה עליהם מעמי הארצות ויעל עליו עלות ליהוה עלות לבקר ולערב׃,Hebrew
ויעשו את חג הסכות ככתוב ועלת יום ביום במספר כמשפט דבר יום ביומו׃,Hebrew
ואחריכן עלת תמיד ולחדשים ולכל מועדי יהוה המקדשים ולכל מתנדב נדבה ליהוה׃,Hebrew
מיום אחד לחדש השביעי החלו להעלות עלות ליהוה והיכל יהוה לא יסד׃,Hebrew
ויתנו כסף לחצבים ולחרשים ומאכל ומשתה ושמן לצדנים ולצרים להביא עצי ארזים מן הלבנון אל ים יפוא כרשיון כורש מלך פרס עליהם׃,Hebrew
ובשנה השנית לבואם אל בית האלהים לירושלם בחדש השני החלו זרבבל בן שאלתיאל וישוע בן יוצדק ושאר אחיהם הכהנים והלוים וכל הבאים מהשבי ירושלם ויעמידו את הלוים מבן עשרים שנה ומעלה לנצח על מלאכת בית יהוה׃,Hebrew
ויעמד ישוע בניו ואחיו קדמיאל ובניו בני יהודה כאחד לנצח על עשה המלאכה בבית האלהים בני חנדד בניהם ואחיהם הלוים׃,Hebrew
ויסדו הבנים את היכל יהוה ויעמידו הכהנים מלבשים בחצצרות והלוים בני אסף במצלתים להלל את יהוה על ידי דויד מלך ישראל׃,Hebrew
ויענו בהלל ובהודת ליהוה כי טוב כי לעולם חסדו על ישראל וכל העם הריעו תרועה גדולה בהלל ליהוה על הוסד בית יהוה׃,Hebrew
ורבים מהכהנים והלוים וראשי האבות הזקנים אשר ראו את הבית הראשון ביסדו זה הבית בעיניהם בכים בקול גדול ורבים בתרועה בשמחה להרים קול׃,Hebrew
ואין העם מכירים קול תרועת השמחה לקול בכי העם כי העם מריעים תרועה גדולה והקול נשמע עד למרחוק׃,Hebrew
וישמעו צרי יהודה ובנימן כי בני הגולה בונים היכל ליהוה אלהי ישראל׃,Hebrew
ויגשו אל זרבבל ואל ראשי האבות ויאמרו להם נבנה עמכם כי ככם נדרוש לאלהיכם ולא אנחנו זבחים מימי אסר חדן מלך אשור המעלה אתנו פה׃,Hebrew
ויאמר להם זרבבל וישוע ושאר ראשי האבות לישראל לא לכם ולנו לבנות בית לאלהינו כי אנחנו יחד נבנה ליהוה אלהי ישראל כאשר צונו המלך כורש מלך פרס׃,Hebrew
ויהי עם הארץ מרפים ידי עם יהודה ומבלהים אותם לבנות׃,Hebrew
וסכרים עליהם יועצים להפר עצתם כל ימי כורש מלך פרס ועד מלכות דריוש מלך פרס׃,Hebrew
ובמלכות אחשורוש בתחלת מלכותו כתבו שטנה על ישבי יהודה וירושלם׃,Hebrew
ובימי ארתחששתא כתב בשלם מתרדת טבאל ושאר כנותו על ארתחששתא מלך פרס וכתב הנשתון כתוב ארמית ומתרגם ארמית׃,Hebrew
רחום בעל טעם ושמשי ספרא כתבו אגרה חדה על ירושלם לארתחששתא מלכא כנמא׃,Hebrew
אדין רחום בעל טעם ושמשי ספרא ושאר כנותהון דיניא ואפרסתכיא טרפליא אפרסיא ארכוי בבליא שושנכיא דהוא עלמיא׃,Hebrew
ושאר אמיא די הגלי אסנפר רבא ויקירא והותב המו בקריה די שמרין ושאר עבר נהרה וכענת׃,Hebrew
דנה פרשגן אגרתא די שלחו עלוהי על ארתחששתא מלכא עבדיך אנש עבר נהרה וכענת׃,Hebrew
ידיע להוא למלכא די יהודיא די סלקו מן לותך עלינא אתו לירושלם קריתא מרדתא ובאישתא בנין ושורי אשכללו ואשיא יחיטו׃,Hebrew
כען ידיע להוא למלכא די הן קריתא דך תתבנא ושוריה ישתכללון מנדה בלו והלך לא ינתנון ואפתם מלכים תהנזק׃,Hebrew
כען כל קבל די מלח היכלא מלחנא וערות מלכא לא אריך לנא למחזא על דנה שלחנא והודענא למלכא׃,Hebrew
די יבקר בספר דכרניא די אבהתך ותהשכח בספר דכרניא ותנדע די קריתא דך קריא מרדא ומהנזקת מלכין ומדנן ואשתדור עבדין בגוה מן יומת עלמא על דנה קריתא דך החרבת׃,Hebrew
מהודעין אנחנה למלכא די הן קריתא דך תתבנא ושוריה ישתכללון לקבל דנה חלק בעבר נהרא לא איתי לך׃,Hebrew
פתגמא שלח מלכא על רחום בעל טעם ושמשי ספרא ושאר כנותהון די יתבין בשמרין ושאר עבר נהרה שלם וכעת׃,Hebrew
נשתונא די שלחתון עלינא מפרש קרי קדמי׃,Hebrew
ומני שים טעם ובקרו והשכחו די קריתא דך מן יומת עלמא על מלכין מתנשאה ומרד ואשתדור מתעבד בה׃,Hebrew
ומלכין תקיפין הוו על ירושלם ושליטין בכל עבר נהרה ומדה בלו והלך מתיהב להון׃,Hebrew
כען שימו טעם לבטלא גבריא אלך וקריתא דך לא תתבנא עד מני טעמא יתשם׃,Hebrew
וזהירין הוו שלו למעבד על דנה למה ישגא חבלא להנזקת מלכין׃,Hebrew
אדין מן די פרשגן נשתונא די ארתחששתא מלכא קרי קדם רחום ושמשי ספרא וכנותהון אזלו בבהילו לירושלם על יהודיא ובטלו המו באדרע וחיל׃,Hebrew
באדין בטלת עבידת בית אלהא די בירושלם והות בטלא עד שנת תרתין למלכות דריוש מלך פרס׃,Hebrew
והתנבי חגי נביאה וזכריה בר עדוא נביאיא על יהודיא די ביהוד ובירושלם בשם אלה ישראל עליהון׃,Hebrew
באדין קמו זרבבל בר שאלתיאל וישוע בר יוצדק ושריו למבנא בית אלהא די בירושלם ועמהון נביאיא די אלהא מסעדין להון׃,Hebrew
בה זמנא אתא עליהון תתני פחת עבר נהרה ושתר בוזני וכנותהון וכן אמרין להם מן שם לכם טעם ביתא דנה לבנא ואשרנא דנה לשכללה׃,Hebrew
אדין כנמא אמרנא להם מן אנון שמהת גבריא די דנה בנינא בנין׃,Hebrew
ועין אלההם הות על שבי יהודיא ולא בטלו המו עד טעמא לדריוש יהך ואדין יתיבון נשתונא על דנה׃,Hebrew
פרשגן אגרתא די שלח תתני פחת עבר נהרה ושתר בוזני וכנותה אפרסכיא די בעבר נהרה על דריוש מלכא׃,Hebrew
פתגמא שלחו עלוהי וכדנה כתיב בגוה לדריוש מלכא שלמא כלא׃,Hebrew
ידיע להוא למלכא די אזלנא ליהוד מדינתא לבית אלהא רבא והוא מתבנא אבן גלל ואע מתשם בכתליא ועבידתא דך אספרנא מתעבדא ומצלח בידהם׃,Hebrew
אדין שאלנא לשביא אלך כנמא אמרנא להם מן שם לכם טעם ביתא דנה למבניה ואשרנא דנה לשכללה׃,Hebrew
ואף שמהתהם שאלנא להם להודעותך די נכתב שם גבריא די בראשיהם׃,Hebrew
וכנמא פתגמא התיבונא לממר אנחנא המו עבדוהי די אלה שמיא וארעא ובנין ביתא די הוא בנה מקדמת דנה שנין שגיאן ומלך לישראל רב בנהי ושכללה׃,Hebrew
להן מן די הרגזו אבהתנא לאלה שמיא יהב המו ביד נבוכדנצר מלך בבל כסדיא וביתה דנה סתרה ועמה הגלי לבבל׃,Hebrew
ברם בשנת חדה לכורש מלכא די בבל כורש מלכא שם טעם בית אלהא דנה לבנא׃,Hebrew
ואף מאניא די בית אלהא די דהבה וכספא די נבוכדנצר הנפק מן היכלא די בירושלם והיבל המו להיכלא די בבל הנפק המו כורש מלכא מן היכלא די בבל ויהיבו לששבצר שמה די פחה שמה׃,Hebrew
ואמר לה אלה מאניא שא אזל אחת המו בהיכלא די בירושלם ובית אלהא יתבנא על אתרה׃,Hebrew
אדין ששבצר דך אתא יהב אשיא די בית אלהא די בירושלם ומן אדין ועד כען מתבנא ולא שלם׃,Hebrew
וכען הן על מלכא טב יתבקר בבית גנזיא די מלכא תמה די בבבל הן איתי די מן כורש מלכא שים טעם למבנא בית אלהא דך בירושלם ורעות מלכא על דנה ישלח עלינא׃,Hebrew
באדין דריוש מלכא שם טעם ובקרו בבית ספריא די גנזיא מהחתין תמה בבבל׃,Hebrew
והשתכח באחמתא בבירתא די במדי מדינתה מגלה חדה וכן כתיב בגוה דכרונה׃,Hebrew
בשנת חדה לכורש מלכא כורש מלכא שם טעם בית אלהא בירושלם ביתא יתבנא אתר די דבחין דבחין ואשוהי מסובלין רומה אמין שתין פתיה אמין שתין׃,Hebrew
נדבכין די אבן גלל תלתא ונדבך די אע חדת ונפקתא מן בית מלכא תתיהב׃,Hebrew
ואף מאני בית אלהא די דהבה וכספא די נבוכדנצר הנפק מן היכלא די בירושלם והיבל לבבל יהתיבון ויהך להיכלא די בירושלם לאתרה ותחת בבית אלהא׃,Hebrew
כען תתני פחת עבר נהרה שתר בוזני וכנותהון אפרסכיא די בעבר נהרה רחיקין הוו מן תמה׃,Hebrew
שבקו לעבידת בית אלהא דך פחת יהודיא ולשבי יהודיא בית אלהא דך יבנון על אתרה׃,Hebrew
ומני שים טעם למא די תעבדון עם שבי יהודיא אלך למבנא בית אלהא דך ומנכסי מלכא די מדת עבר נהרה אספרנא נפקתא תהוא מתיהבא לגבריא אלך די לא לבטלא׃,Hebrew
ומה חשחן ובני תורין ודכרין ואמרין לעלון לאלה שמיא חנטין מלח חמר ומשח כמאמר כהניא די בירושלם להוא מתיהב להם יום ביום די לא שלו׃,Hebrew
די להון מהקרבין ניחוחין לאלה שמיא ומצלין לחיי מלכא ובנוהי׃,Hebrew
ומני שים טעם די כל אנש די יהשנא פתגמא דנה יתנסח אע מן ביתה וזקיף יתמחא עלהי וביתה נולו יתעבד על דנה׃,Hebrew
ואלהא די שכן שמה תמה ימגר כל מלך ועם די ישלח ידה להשניה לחבלה בית אלהא דך די בירושלם אנה דריוש שמת טעם אספרנא יתעבד׃,Hebrew
אדין תתני פחת עבר נהרה שתר בוזני וכנותהון לקבל די שלח דריוש מלכא כנמא אספרנא עבדו׃,Hebrew
ושבי יהודיא בנין ומצלחין בנבואת חגי נביאה וזכריה בר עדוא ובנו ושכללו מן טעם אלה ישראל ומטעם כורש ודריוש וארתחששתא מלך פרס׃,Hebrew
ושיציא ביתה דנה עד יום תלתה לירח אדר די היא שנת שת למלכות דריוש מלכא׃,Hebrew
ועבדו בני ישראל כהניא ולויא ושאר בני גלותא חנכת בית אלהא דנה בחדוה׃,Hebrew
והקרבו לחנכת בית אלהא דנה תורין מאה דכרין מאתין אמרין ארבע מאה וצפירי עזין לחטיא על כל ישראל תרי עשר למנין שבטי ישראל׃,Hebrew
והקימו כהניא בפלגתהון ולויא במחלקתהון על עבידת אלהא די בירושלם ככתב ספר משה׃,Hebrew
ויעשו בני הגולה את הפסח בארבעה עשר לחדש הראשון׃,Hebrew
כי הטהרו הכהנים והלוים כאחד כלם טהורים וישחטו הפסח לכל בני הגולה ולאחיהם הכהנים ולהם׃,Hebrew
ויאכלו בני ישראל השבים מהגולה וכל הנבדל מטמאת גוי הארץ אלהם לדרש ליהוה אלהי ישראל׃,Hebrew
ויעשו חג מצות שבעת ימים בשמחה כי שמחם יהוה והסב לב מלך אשור עליהם לחזק ידיהם במלאכת בית האלהים אלהי ישראל׃,Hebrew
ואחר הדברים האלה במלכות ארתחשסתא מלך פרס עזרא בן שריה בן עזריה בן חלקיה׃,Hebrew
בן שלום בן צדוק בן אחיטוב׃,Hebrew
בן אמריה בן עזריה בן מריות׃,Hebrew
בן זרחיה בן עזי בן בקי׃,Hebrew
בן אבישוע בן פינחס בן אלעזר בן אהרן הכהן הראש׃,Hebrew
הוא עזרא עלה מבבל והוא ספר מהיר בתורת משה אשר נתן יהוה אלהי ישראל ויתן לו המלך כיד יהוה אלהיו עליו כל בקשתו׃,Hebrew
ויעלו מבני ישראל ומן הכהנים והלוים והמשררים והשערים והנתינים אל ירושלם בשנת שבע לארתחשסתא המלך׃,Hebrew
ויבא ירושלם בחדש החמישי היא שנת השביעית למלך׃,Hebrew
כי באחד לחדש הראשון הוא יסד המעלה מבבל ובאחד לחדש החמישי בא אל ירושלם כיד אלהיו הטובה עליו׃,Hebrew
כי עזרא הכין לבבו לדרוש את תורת יהוה ולעשת וללמד בישראל חק ומשפט׃,Hebrew
וזה פרשגן הנשתון אשר נתן המלך ארתחשסתא לעזרא הכהן הספר ספר דברי מצות יהוה וחקיו על ישראל׃,Hebrew
ארתחשסתא מלך מלכיא לעזרא כהנא ספר דתא די אלה שמיא גמיר וכענת׃,Hebrew
מני שים טעם די כל מתנדב במלכותי מן עמה ישראל וכהנוהי ולויא למהך לירושלם עמך יהך׃,Hebrew
כל קבל די מן קדם מלכא ושבעת יעטהי שליח לבקרא על יהוד ולירושלם בדת אלהך די בידך׃,Hebrew
ולהיבלה כסף ודהב די מלכא ויעטוהי התנדבו לאלה ישראל די בירושלם משכנה׃,Hebrew
וכל כסף ודהב די תהשכח בכל מדינת בבל עם התנדבות עמא וכהניא מתנדבין לבית אלההם די בירושלם׃,Hebrew
כל קבל דנה אספרנא תקנא בכספא דנה תורין דכרין אמרין ומנחתהון ונסכיהון ותקרב המו על מדבחה די בית אלהכם די בירושלם׃,Hebrew
ומה די עליך ועל אחיך ייטב בשאר כספא ודהבה למעבד כרעות אלהכם תעבדון׃,Hebrew
ומאניא די מתיהבין לך לפלחן בית אלהך השלם קדם אלה ירושלם׃,Hebrew
ושאר חשחות בית אלהך די יפל לך למנתן תנתן מן בית גנזי מלכא׃,Hebrew
ומני אנה ארתחשסתא מלכא שים טעם לכל גזבריא די בעבר נהרה די כל די ישאלנכון עזרא כהנה ספר דתא די אלה שמיא אספרנא יתעבד׃,Hebrew
עד כסף ככרין מאה ועד חנטין כרין מאה ועד חמר בתין מאה ועד בתין משח מאה ומלח די לא כתב׃,Hebrew
כל די מן טעם אלה שמיא יתעבד אדרזדא לבית אלה שמיא די למה להוא קצף על מלכות מלכא ובנוהי׃,Hebrew
ולכם מהודעין די כל כהניא ולויא זמריא תרעיא נתיניא ופלחי בית אלהא דנה מנדה בלו והלך לא שליט למרמא עליהם׃,Hebrew
ואנת עזרא כחכמת אלהך די בידך מני שפטין ודינין די להון דאנין לכל עמה די בעבר נהרה לכל ידעי דתי אלהך ודי לא ידע תהודעון׃,Hebrew
וכל די לא להוא עבד דתא די אלהך ודתא די מלכא אספרנא דינה להוא מתעבד מנה הן למות הן לשרשו הן לענש נכסין ולאסורין׃,Hebrew
ברוך יהוה אלהי אבותינו אשר נתן כזאת בלב המלך לפאר את בית יהוה אשר בירושלם׃,Hebrew
ועלי הטה חסד לפני המלך ויועציו ולכל שרי המלך הגברים ואני התחזקתי כיד יהוה אלהי עלי ואקבצה מישראל ראשים לעלות עמי׃,Hebrew
ואלה ראשי אבתיהם והתיחשם העלים עמי במלכות ארתחשסתא המלך מבבל׃,Hebrew
מבני פינחס גרשם מבני איתמר דניאל מבני דויד חטוש׃,Hebrew
מבני שכניה מבני פרעש זכריה ועמו התיחש לזכרים מאה וחמשים׃,Hebrew
מבני פחת מואב אליהועיני בן זרחיה ועמו מאתים הזכרים׃,Hebrew
מבני שכניה בן יחזיאל ועמו שלש מאות הזכרים׃,Hebrew
ומבני עדין עבד בן יונתן ועמו חמשים הזכרים׃,Hebrew
ומבני עילם ישעיה בן עתליה ועמו שבעים הזכרים׃,Hebrew
ומבני שפטיה זבדיה בן מיכאל ועמו שמנים הזכרים׃,Hebrew
מבני יואב עבדיה בן יחיאל ועמו מאתים ושמנה עשר הזכרים׃,Hebrew
ומבני שלומית בן יוספיה ועמו מאה וששים הזכרים׃,Hebrew
ומבני בבי זכריה בן בבי ועמו עשרים ושמנה הזכרים׃,Hebrew
ומבני עזגד יוחנן בן הקטן ועמו מאה ועשרה הזכרים׃,Hebrew
ומבני אדניקם אחרנים ואלה שמותם אליפלט יעיאל ושמעיה ועמהם ששים הזכרים׃,Hebrew
ומבני בגוי עותי וזבוד ועמו שבעים הזכרים׃,Hebrew
ואקבצם אל הנהר הבא אל אהוא ונחנה שם ימים שלשה ואבינה בעם ובכהנים ומבני לוי לא מצאתי שם׃,Hebrew
ואשלחה לאליעזר לאריאל לשמעיה ולאלנתן וליריב ולאלנתן ולנתן ולזכריה ולמשלם ראשים וליויריב ולאלנתן מבינים׃,Hebrew
ואוצאה אותם על אדו הראש בכספיא המקום ואשימה בפיהם דברים לדבר אל אדו אחיו הנתונים בכספיא המקום להביא לנו משרתים לבית אלהינו׃,Hebrew
ויביאו לנו כיד אלהינו הטובה עלינו איש שכל מבני מחלי בן לוי בן ישראל ושרביה ובניו ואחיו שמנה עשר׃,Hebrew
ואת חשביה ואתו ישעיה מבני מררי אחיו ובניהם עשרים׃,Hebrew
ומן הנתינים שנתן דויד והשרים לעבדת הלוים נתינים מאתים ועשרים כלם נקבו בשמות׃,Hebrew
ואקרא שם צום על הנהר אהוא להתענות לפני אלהינו לבקש ממנו דרך ישרה לנו ולטפנו ולכל רכושנו׃,Hebrew
כי בשתי לשאול מן המלך חיל ופרשים לעזרנו מאויב בדרך כי אמרנו למלך לאמר יד אלהינו על כל מבקשיו לטובה ועזו ואפו על כל עזביו׃,Hebrew
ונצומה ונבקשה מאלהינו על זאת ויעתר לנו׃,Hebrew
ואבדילה משרי הכהנים שנים עשר לשרביה חשביה ועמהם מאחיהם עשרה׃,Hebrew
ואשקולה להם את הכסף ואת הזהב ואת הכלים תרומת בית אלהינו ההרימו המלך ויעציו ושריו וכל ישראל הנמצאים׃,Hebrew
ואשקלה על ידם כסף ככרים שש מאות וחמשים וכלי כסף מאה לככרים זהב מאה ככר׃,Hebrew
וכפרי זהב עשרים לאדרכנים אלף וכלי נחשת מצהב טובה שנים חמודת כזהב׃,Hebrew
ואמרה אלהם אתם קדש ליהוה והכלים קדש והכסף והזהב נדבה ליהוה אלהי אבתיכם׃,Hebrew
שקדו ושמרו עד תשקלו לפני שרי הכהנים והלוים ושרי האבות לישראל בירושלם הלשכות בית יהוה׃,Hebrew
וקבלו הכהנים והלוים משקל הכסף והזהב והכלים להביא לירושלם לבית אלהינו׃,Hebrew
ונסעה מנהר אהוא בשנים עשר לחדש הראשון ללכת ירושלם ויד אלהינו היתה עלינו ויצילנו מכף אויב ואורב על הדרך׃,Hebrew
ונבוא ירושלם ונשב שם ימים שלשה׃,Hebrew
וביום הרביעי נשקל הכסף והזהב והכלים בבית אלהינו על יד מרמות בן אוריה הכהן ועמו אלעזר בן פינחס ועמהם יוזבד בן ישוע ונועדיה בן בנוי הלוים׃,Hebrew
במספר במשקל לכל ויכתב כל המשקל בעת ההיא׃,Hebrew
הבאים מהשבי בני הגולה הקריבו עלות לאלהי ישראל פרים שנים עשר על כל ישראל אילים תשעים וששה כבשים שבעים ושבעה צפירי חטאת שנים עשר הכל עולה ליהוה׃,Hebrew
ויתנו את דתי המלך לאחשדרפני המלך ופחוות עבר הנהר ונשאו את העם ואת בית האלהים׃,Hebrew
וככלות אלה נגשו אלי השרים לאמר לא נבדלו העם ישראל והכהנים והלוים מעמי הארצות כתועבתיהם לכנעני החתי הפרזי היבוסי העמני המאבי המצרי והאמרי׃,Hebrew
כי נשאו מבנתיהם להם ולבניהם והתערבו זרע הקדש בעמי הארצות ויד השרים והסגנים היתה במעל הזה ראשונה׃,Hebrew
וכשמעי את הדבר הזה קרעתי את בגדי ומעילי ואמרטה משער ראשי וזקני ואשבה משומם׃,Hebrew
ואלי יאספו כל חרד בדברי אלהי ישראל על מעל הגולה ואני ישב משומם עד למנחת הערב׃,Hebrew
ובמנחת הערב קמתי מתעניתי ובקרעי בגדי ומעילי ואכרעה על ברכי ואפרשה כפי אל יהוה אלהי׃,Hebrew
ואמרה אלהי בשתי ונכלמתי להרים אלהי פני אליך כי עונתינו רבו למעלה ראש ואשמתנו גדלה עד לשמים׃,Hebrew
מימי אבתינו אנחנו באשמה גדלה עד היום הזה ובעונתינו נתנו אנחנו מלכינו כהנינו ביד מלכי הארצות בחרב בשבי ובבזה ובבשת פנים כהיום הזה׃,Hebrew
ועתה כמעט רגע היתה תחנה מאת יהוה אלהינו להשאיר לנו פליטה ולתת לנו יתד במקום קדשו להאיר עינינו אלהינו ולתתנו מחיה מעט בעבדתנו׃,Hebrew
כי עבדים אנחנו ובעבדתנו לא עזבנו אלהינו ויט עלינו חסד לפני מלכי פרס לתת לנו מחיה לרומם את בית אלהינו ולהעמיד את חרבתיו ולתת לנו גדר ביהודה ובירושלם׃,Hebrew
ועתה מה נאמר אלהינו אחרי זאת כי עזבנו מצותיך׃,Hebrew
אשר צוית ביד עבדיך הנביאים לאמר הארץ אשר אתם באים לרשתה ארץ נדה היא בנדת עמי הארצות בתועבתיהם אשר מלאוה מפה אל פה בטמאתם׃,Hebrew
ועתה בנותיכם אל תתנו לבניהם ובנתיהם אל תשאו לבניכם ולא תדרשו שלמם וטובתם עד עולם למען תחזקו ואכלתם את טוב הארץ והורשתם לבניכם עד עולם׃,Hebrew
ואחרי כל הבא עלינו במעשינו הרעים ובאשמתנו הגדלה כי אתה אלהינו חשכת למטה מעוננו ונתתה לנו פליטה כזאת׃,Hebrew
הנשוב להפר מצותיך ולהתחתן בעמי התעבות האלה הלוא תאנף בנו עד כלה לאין שארית ופליטה׃,Hebrew
יהוה אלהי ישראל צדיק אתה כי נשארנו פליטה כהיום הזה הננו לפניך באשמתינו כי אין לעמוד לפניך על זאת׃,Hebrew
וכהתפלל עזרא וכהתודתו בכה ומתנפל לפני בית האלהים נקבצו אליו מישראל קהל רב מאד אנשים ונשים וילדים כי בכו העם הרבה בכה׃,Hebrew
ויען שכניה בן יחיאל מבני עולם ויאמר לעזרא אנחנו מעלנו באלהינו ונשב נשים נכריות מעמי הארץ ועתה יש מקוה לישראל על זאת׃,Hebrew
ועתה נכרת ברית לאלהינו להוציא כל נשים והנולד מהם בעצת אדני והחרדים במצות אלהינו וכתורה יעשה׃,Hebrew
קום כי עליך הדבר ואנחנו עמך חזק ועשה׃,Hebrew
ויקם עזרא וישבע את שרי הכהנים הלוים וכל ישראל לעשות כדבר הזה וישבעו׃,Hebrew
ויקם עזרא מלפני בית האלהים וילך אל לשכת יהוחנן בן אלישיב וילך שם לחם לא אכל ומים לא שתה כי מתאבל על מעל הגולה׃,Hebrew
ויעבירו קול ביהודה וירושלם לכל בני הגולה להקבץ ירושלם׃,Hebrew
וכל אשר לא יבוא לשלשת הימים כעצת השרים והזקנים יחרם כל רכושו והוא יבדל מקהל הגולה׃,Hebrew
ויקבצו כל אנשי יהודה ובנימן ירושלם לשלשת הימים הוא חדש התשיעי בעשרים בחדש וישבו כל העם ברחוב בית האלהים מרעידים על הדבר ומהגשמים׃,Hebrew
ויקם עזרא הכהן ויאמר אלהם אתם מעלתם ותשיבו נשים נכריות להוסיף על אשמת ישראל׃,Hebrew
ועתה תנו תודה ליהוה אלהי אבתיכם ועשו רצונו והבדלו מעמי הארץ ומן הנשים הנכריות׃,Hebrew
ויענו כל הקהל ויאמרו קול גדול כן כדבריך עלינו לעשות׃,Hebrew
אבל העם רב והעת גשמים ואין כח לעמוד בחוץ והמלאכה לא ליום אחד ולא לשנים כי הרבינו לפשע בדבר הזה׃,Hebrew
יעמדו נא שרינו לכל הקהל וכל אשר בערינו ההשיב נשים נכריות יבא לעתים מזמנים ועמהם זקני עיר ועיר ושפטיה עד להשיב חרון אף אלהינו ממנו עד לדבר הזה׃,Hebrew
אך יונתן בן עשהאל ויחזיה בן תקוה עמדו על זאת ומשלם ושבתי הלוי עזרם׃,Hebrew
ויעשו כן בני הגולה ויבדלו עזרא הכהן אנשים ראשי האבות לבית אבתם וכלם בשמות וישבו ביום אחד לחדש העשירי לדריוש הדבר׃,Hebrew
ויכלו בכל אנשים ההשיבו נשים נכריות עד יום אחד לחדש הראשון׃,Hebrew
וימצא מבני הכהנים אשר השיבו נשים נכריות מבני ישוע בן יוצדק ואחיו מעשיה ואליעזר ויריב וגדליה׃,Hebrew
ויתנו ידם להוציא נשיהם ואשמים איל צאן על אשמתם׃,Hebrew
ומבני אמר חנני וזבדיה׃,Hebrew
ומבני חרם מעשיה ואליה ושמעיה ויחיאל ועזיה׃,Hebrew
ומבני פשחור אליועיני מעשיה ישמעאל נתנאל יוזבד ואלעשה׃,Hebrew
ומן הלוים יוזבד ושמעי וקליה הוא קליטא פתחיה יהודה ואליעזר׃,Hebrew
ומן המשררים אלישיב ומן השערים שלם וטלם ואורי׃,Hebrew
ומישראל מבני פרעש רמיה ויזיה ומלכיה ומימן ואלעזר ומלכיה ובניה׃,Hebrew
ומבני עילם מתניה זכריה ויחיאל ועבדי וירמות ואליה׃,Hebrew
ומבני זתוא אליועני אלישיב מתניה וירמות וזבד ועזיזא׃,Hebrew
ומבני בבי יהוחנן חנניה זבי עתלי׃,Hebrew
ומבני בני משלם מלוך ועדיה ישוב ושאל ירמות׃,Hebrew
ומבני פחת מואב עדנא וכלל בניה מעשיה מתניה בצלאל ובנוי ומנשה׃,Hebrew
ובני חרם אליעזר ישיה מלכיה שמעיה שמעון׃,Hebrew
בנימן מלוך שמריה׃,Hebrew
מבני חשם מתני מתתה זבד אליפלט ירמי מנשה שמעי׃,Hebrew
מבני בני מעדי עמרם ואואל׃,Hebrew
בניה בדיה כלוהי׃,Hebrew
וניה מרמות אלישיב׃,Hebrew
מתניה מתני ויעשו׃,Hebrew
ובני ובנוי שמעי׃,Hebrew
ושלמיה ונתן ועדיה׃,Hebrew
מכנדבי ששי שרי׃,Hebrew
עזראל ושלמיהו שמריה׃,Hebrew
שלום אמריה יוסף׃,Hebrew
מבני נבו יעיאל מתתיה זבד זבינא ידו ויואל בניה׃,Hebrew
כל אלה נשאי נשים נכריות ויש מהם נשים וישימו בנים׃,Hebrew
דברי נחמיה בן חכליה ויהי בחדש כסלו שנת עשרים ואני הייתי בשושן הבירה׃,Hebrew
ויבא חנני אחד מאחי הוא ואנשים מיהודה ואשאלם על היהודים הפליטה אשר נשארו מן השבי ועל ירושלם׃,Hebrew
ויאמרו לי הנשארים אשר נשארו מן השבי שם במדינה ברעה גדלה ובחרפה וחומת ירושלם מפרצת ושעריה נצתו באש׃,Hebrew
ויהי כשמעי את הדברים האלה ישבתי ואבכה ואתאבלה ימים ואהי צם ומתפלל לפני אלהי השמים׃,Hebrew
ואמר אנא יהוה אלהי השמים האל הגדול והנורא שמר הברית וחסד לאהביו ולשמרי מצותיו׃,Hebrew
תהי נא אזנך קשבת ועיניך פתוחות לשמע אל תפלת עבדך אשר אנכי מתפלל לפניך היום יומם ולילה על בני ישראל עבדיך ומתודה על חטאות בני ישראל אשר חטאנו לך ואני ובית אבי חטאנו׃,Hebrew
חבל חבלנו לך ולא שמרנו את המצות ואת החקים ואת המשפטים אשר צוית את משה עבדך׃,Hebrew
זכר נא את הדבר אשר צוית את משה עבדך לאמר אתם תמעלו אני אפיץ אתכם בעמים׃,Hebrew
ושבתם אלי ושמרתם מצותי ועשיתם אתם אם יהיה נדחכם בקצה השמים משם אקבצם והבואתים אל המקום אשר בחרתי לשכן את שמי שם׃,Hebrew
והם עבדיך ועמך אשר פדית בכחך הגדול ובידך החזקה׃,Hebrew
אנא אדני תהי נא אזנך קשבת אל תפלת עבדך ואל תפלת עבדיך החפצים ליראה את שמך והצליחה נא לעבדך היום ותנהו לרחמים לפני האיש הזה ואני הייתי משקה למלך׃,Hebrew
ויהי בחדש ניסן שנת עשרים לארתחשסתא המלך יין לפניו ואשא את היין ואתנה למלך ולא הייתי רע לפניו׃,Hebrew
ויאמר לי המלך מדוע פניך רעים ואתה אינך חולה אין זה כי אם רע לב ואירא הרבה מאד׃,Hebrew
ואמר למלך המלך לעולם יחיה מדוע לא ירעו פני אשר העיר בית קברות אבתי חרבה ושעריה אכלו באש׃,Hebrew
ויאמר לי המלך על מה זה אתה מבקש ואתפלל אל אלהי השמים׃,Hebrew
ואמר למלך אם על המלך טוב ואם ייטב עבדך לפניך אשר תשלחני אל יהודה אל עיר קברות אבתי ואבננה׃,Hebrew
ויאמר לי המלך והשגל יושבת אצלו עד מתי יהיה מהלכך ומתי תשוב וייטב לפני המלך וישלחני ואתנה לו זמן׃,Hebrew
ואומר למלך אם על המלך טוב אגרות יתנו לי על פחוות עבר הנהר אשר יעבירוני עד אשר אבוא אל יהודה׃,Hebrew
ואגרת אל אסף שמר הפרדס אשר למלך אשר יתן לי עצים לקרות את שערי הבירה אשר לבית ולחומת העיר ולבית אשר אבוא אליו ויתן לי המלך כיד אלהי הטובה עלי׃,Hebrew
ואבוא אל פחוות עבר הנהר ואתנה להם את אגרות המלך וישלח עמי המלך שרי חיל ופרשים׃,Hebrew
וישמע סנבלט החרני וטוביה העבד העמני וירע להם רעה גדלה אשר בא אדם לבקש טובה לבני ישראל׃,Hebrew
ואבוא אל ירושלם ואהי שם ימים שלשה׃,Hebrew
ואקום לילה אני ואנשים מעט עמי ולא הגדתי לאדם מה אלהי נתן אל לבי לעשות לירושלם ובהמה אין עמי כי אם הבהמה אשר אני רכב בה׃,Hebrew
ואצאה בשער הגיא לילה ואל פני עין התנין ואל שער האשפת ואהי שבר בחומת ירושלם אשר הם פרוצים ושעריה אכלו באש׃,Hebrew
ואעבר אל שער העין ואל ברכת המלך ואין מקום לבהמה לעבר תחתי׃,Hebrew
ואהי עלה בנחל לילה ואהי שבר בחומה ואשוב ואבוא בשער הגיא ואשוב׃,Hebrew
והסגנים לא ידעו אנה הלכתי ומה אני עשה וליהודים ולכהנים ולחרים ולסגנים וליתר עשה המלאכה עד כן לא הגדתי׃,Hebrew
ואומר אלהם אתם ראים הרעה אשר אנחנו בה אשר ירושלם חרבה ושעריה נצתו באש לכו ונבנה את חומת ירושלם ולא נהיה עוד חרפה׃,Hebrew
ואגיד להם את יד אלהי אשר היא טובה עלי ואף דברי המלך אשר אמר לי ויאמרו נקום ובנינו ויחזקו ידיהם לטובה׃,Hebrew
וישמע סנבלט החרני וטביה העבד העמוני וגשם הערבי וילעגו לנו ויבזו עלינו ויאמרו מה הדבר הזה אשר אתם עשים העל המלך אתם מרדים׃,Hebrew
ואשיב אותם דבר ואומר להם אלהי השמים הוא יצליח לנו ואנחנו עבדיו נקום ובנינו ולכם אין חלק וצדקה וזכרון בירושלם׃,Hebrew
ויקם אלישיב הכהן הגדול ואחיו הכהנים ויבנו את שער הצאן המה קדשוהו ויעמידו דלתתיו ועד מגדל המאה קדשוהו עד מגדל חננאל׃,Hebrew
ועל ידו בנו אנשי ירחו ועל ידו בנה זכור בן אמרי׃,Hebrew
ואת שער הדגים בנו בני הסנאה המה קרוהו ויעמידו דלתתיו מנעוליו ובריחיו׃,Hebrew
ועל ידם החזיק מרמות בן אוריה בן הקוץ ועל ידם החזיק משלם בן ברכיה בן משיזבאל ועל ידם החזיק צדוק בן בענא׃,Hebrew
ועל ידם החזיקו התקועים ואדיריהם לא הביאו צורם בעבדת אדניהם׃,Hebrew
ואת שער הישנה החזיקו יוידע בן פסח ומשלם בן בסודיה המה קרוהו ויעמידו דלתתיו ומנעליו ובריחיו׃,Hebrew
ועל ידם החזיק מלטיה הגבעני וידון המרנתי אנשי גבעון והמצפה לכסא פחת עבר הנהר׃,Hebrew
על ידו החזיק עזיאל בן חרהיה צורפים ועל ידו החזיק חנניה בן הרקחים ויעזבו ירושלם עד החומה הרחבה׃,Hebrew
ועל ידם החזיק רפיה בן חור שר חצי פלך ירושלם׃,Hebrew
ועל ידם החזיק ידיה בן חרומף ונגד ביתו ועל ידו החזיק חטוש בן חשבניה׃,Hebrew
מדה שנית החזיק מלכיה בן חרם וחשוב בן פחת מואב ואת מגדל התנורים׃,Hebrew
ועל ידו החזיק שלום בן הלוחש שר חצי פלך ירושלם הוא ובנותיו׃,Hebrew
את שער הגיא החזיק חנון וישבי זנוח המה בנוהו ויעמידו דלתתיו מנעליו ובריחיו ואלף אמה בחומה עד שער השפות׃,Hebrew
ואת שער האשפות החזיק מלכיה בן רכב שר פלך בית הכרם הוא יבננו ויעמיד דלתתיו מנעליו ובריחיו׃,Hebrew
ואת שער העין החזיק שלון בן כל חזה שר פלך המצפה הוא יבננו ויטללנו ויעמידו דלתתיו מנעליו ובריחיו ואת חומת ברכת השלח לגן המלך ועד המעלות היורדות מעיר דויד׃,Hebrew
אחריו החזיק נחמיה בן עזבוק שר חצי פלך בית צור עד נגד קברי דויד ועד הברכה העשויה ועד בית הגברים׃,Hebrew
אחריו החזיקו הלוים רחום בן בני על ידו החזיק חשביה שר חצי פלך קעילה לפלכו׃,Hebrew
אחריו החזיקו אחיהם בוי בן חנדד שר חצי פלך קעילה׃,Hebrew
ויחזק על ידו עזר בן ישוע שר המצפה מדה שנית מנגד עלת הנשק המקצע׃,Hebrew
אחריו החרה החזיק ברוך בן זבי מדה שנית מן המקצוע עד פתח בית אלישיב הכהן הגדול׃,Hebrew
אחריו החזיק מרמות בן אוריה בן הקוץ מדה שנית מפתח בית אלישיב ועד תכלית בית אלישיב׃,Hebrew
ואחריו החזיקו הכהנים אנשי הככר׃,Hebrew
אחריו החזיק בנימן וחשוב נגד ביתם אחריו החזיק עזריה בן מעשיה בן ענניה אצל ביתו׃,Hebrew
אחריו החזיק בנוי בן חנדד מדה שנית מבית עזריה עד המקצוע ועד הפנה׃,Hebrew
פלל בן אוזי מנגד המקצוע והמגדל היוצא מבית המלך העליון אשר לחצר המטרה אחריו פדיה בן פרעש׃,Hebrew
והנתינים היו ישבים בעפל עד נגד שער המים למזרח והמגדל היוצא׃,Hebrew
אחריו החזיקו התקעים מדה שנית מנגד המגדל הגדול היוצא ועד חומת העפל׃,Hebrew
מעל שער הסוסים החזיקו הכהנים איש לנגד ביתו׃,Hebrew
אחריו החזיק צדוק בן אמר נגד ביתו ואחריו החזיק שמעיה בן שכניה שמר שער המזרח׃,Hebrew
אחרי החזיק חנניה בן שלמיה וחנון בן צלף הששי מדה שני אחריו החזיק משלם בן ברכיה נגד נשכתו׃,Hebrew
אחרי החזיק מלכיה בן הצרפי עד בית הנתינים והרכלים נגד שער המפקד ועד עלית הפנה׃,Hebrew
ובין עלית הפנה לשער הצאן החזיקו הצרפים והרכלים׃,Hebrew
ויהי כאשר שמע סנבלט כי אנחנו בונים את החומה ויחר לו ויכעס הרבה וילעג על היהודים׃,Hebrew
ויאמר לפני אחיו וחיל שמרון ויאמר מה היהודים האמללים עשים היעזבו להם היזבחו היכלו ביום היחיו את האבנים מערמות העפר והמה שרופות׃,Hebrew
וטוביה העמני אצלו ויאמר גם אשר הם בונים אם יעלה שועל ופרץ חומת אבניהם׃,Hebrew
שמע אלהינו כי היינו בוזה והשב חרפתם אל ראשם ותנם לבזה בארץ שביה׃,Hebrew
ואל תכס על עונם וחטאתם מלפניך אל תמחה כי הכעיסו לנגד הבונים׃,Hebrew
ונבנה את החומה ותקשר כל החומה עד חציה ויהי לב לעם לעשות׃,Hebrew
ויהי כאשר שמע סנבלט וטוביה והערבים והעמנים והאשדודים כי עלתה ארוכה לחמות ירושלם כי החלו הפרצים להסתם ויחר להם מאד׃,Hebrew
ויקשרו כלם יחדו לבוא להלחם בירושלם ולעשות לו תועה׃,Hebrew
ונתפלל אל אלהינו ונעמיד משמר עליהם יומם ולילה מפניהם׃,Hebrew
ויאמר יהודה כשל כח הסבל והעפר הרבה ואנחנו לא נוכל לבנות בחומה׃,Hebrew
ויאמרו צרינו לא ידעו ולא יראו עד אשר נבוא אל תוכם והרגנום והשבתנו את המלאכה׃,Hebrew
ויהי כאשר באו היהודים הישבים אצלם ויאמרו לנו עשר פעמים מכל המקמות אשר תשובו עלינו׃,Hebrew
ואעמיד מתחתיות למקום מאחרי לחומה בצחחיים ואעמיד את העם למשפחות עם חרבתיהם רמחיהם וקשתתיהם׃,Hebrew
וארא ואקום ואמר אל החרים ואל הסגנים ואל יתר העם אל תיראו מפניהם את אדני הגדול והנורא זכרו והלחמו על אחיכם בניכם ובנתיכם נשיכם ובתיכם׃,Hebrew
ויהי כאשר שמעו אויבינו כי נודע לנו ויפר האלהים את עצתם ונשוב כלנו אל החומה איש אל מלאכתו׃,Hebrew
ויהי מן היום ההוא חצי נערי עשים במלאכה וחצים מחזיקים והרמחים המגנים והקשתות והשרינים והשרים אחרי כל בית יהודה׃,Hebrew
הבונים בחומה והנשאים בסבל עמשים באחת ידו עשה במלאכה ואחת מחזקת השלח׃,Hebrew
והבונים איש חרבו אסורים על מתניו ובונים והתוקע בשופר אצלי׃,Hebrew
ואמר אל החרים ואל הסגנים ואל יתר העם המלאכה הרבה ורחבה ואנחנו נפרדים על החומה רחוקים איש מאחיו׃,Hebrew
במקום אשר תשמעו את קול השופר שמה תקבצו אלינו אלהינו ילחם לנו׃,Hebrew
ואנחנו עשים במלאכה וחצים מחזיקים ברמחים מעלות השחר עד צאת הכוכבים׃,Hebrew
גם בעת ההיא אמרתי לעם איש ונערו ילינו בתוך ירושלם והיו לנו הלילה משמר והיום מלאכה׃,Hebrew
ואין אני ואחי ונערי ואנשי המשמר אשר אחרי אין אנחנו פשטים בגדינו איש שלחו המים׃,Hebrew
ותהי צעקת העם ונשיהם גדולה אל אחיהם היהודים׃,Hebrew
ויש אשר אמרים בנינו ובנתינו אנחנו רבים ונקחה דגן ונאכלה ונחיה׃,Hebrew
ויש אשר אמרים שדתינו וכרמינו ובתינו אנחנו ערבים ונקחה דגן ברעב׃,Hebrew
ויש אשר אמרים לוינו כסף למדת המלך שדתינו וכרמינו׃,Hebrew
ועתה כבשר אחינו בשרנו כבניהם בנינו והנה אנחנו כבשים את בנינו ואת בנתינו לעבדים ויש מבנתינו נכבשות ואין לאל ידנו ושדתינו וכרמינו לאחרים׃,Hebrew
ויחר לי מאד כאשר שמעתי את זעקתם ואת הדברים האלה׃,Hebrew
וימלך לבי עלי ואריבה את החרים ואת הסגנים ואמרה להם משא איש באחיו אתם נשאים ואתן עליהם קהלה גדולה׃,Hebrew
ואמרה להם אנחנו קנינו את אחינו היהודים הנמכרים לגוים כדי בנו וגם אתם תמכרו את אחיכם ונמכרו לנו ויחרישו ולא מצאו דבר׃,Hebrew
ויאמר לא טוב הדבר אשר אתם עשים הלוא ביראת אלהינו תלכו מחרפת הגוים אויבינו׃,Hebrew
וגם אני אחי ונערי נשים בהם כסף ודגן נעזבה נא את המשא הזה׃,Hebrew
השיבו נא להם כהיום שדתיהם כרמיהם זיתיהם ובתיהם ומאת הכסף והדגן התירוש והיצהר אשר אתם נשים בהם׃,Hebrew
ויאמרו נשיב ומהם לא נבקש כן נעשה כאשר אתה אומר ואקרא את הכהנים ואשביעם לעשות כדבר הזה׃,Hebrew
גם חצני נערתי ואמרה ככה ינער האלהים את כל האיש אשר לא יקים את הדבר הזה מביתו ומיגיעו וככה יהיה נעור ורק ויאמרו כל הקהל אמן ויהללו את יהוה ויעש העם כדבר הזה׃,Hebrew
גם מיום אשר צוה אתי להיות פחם בארץ יהודה משנת עשרים ועד שנת שלשים ושתים לארתחשסתא המלך שנים שתים עשרה אני ואחי לחם הפחה לא אכלתי׃,Hebrew
והפחות הראשנים אשר לפני הכבידו על העם ויקחו מהם בלחם ויין אחר כסף שקלים ארבעים גם נעריהם שלטו על העם ואני לא עשיתי כן מפני יראת אלהים׃,Hebrew
וגם במלאכת החומה הזאת החזקתי ושדה לא קנינו וכל נערי קבוצים שם על המלאכה׃,Hebrew
והיהודים והסגנים מאה וחמשים איש והבאים אלינו מן הגוים אשר סביבתינו על שלחני׃,Hebrew
ואשר היה נעשה ליום אחד שור אחד צאן שש בררות וצפרים נעשו לי ובין עשרת ימים בכל יין להרבה ועם זה לחם הפחה לא בקשתי כי כבדה העבדה על העם הזה׃,Hebrew
זכרה לי אלהי לטובה כל אשר עשיתי על העם הזה׃,Hebrew
ויהי כאשר נשמע לסנבלט וטוביה ולגשם הערבי וליתר איבינו כי בניתי את החומה ולא נותר בה פרץ גם עד העת ההיא דלתות לא העמדתי בשערים׃,Hebrew
וישלח סנבלט וגשם אלי לאמר לכה ונועדה יחדו בכפירים בבקעת אונו והמה חשבים לעשות לי רעה׃,Hebrew
ואשלחה עליהם מלאכים לאמר מלאכה גדולה אני עשה ולא אוכל לרדת למה תשבת המלאכה כאשר ארפה וירדתי אליכם׃,Hebrew
וישלחו אלי כדבר הזה ארבע פעמים ואשיב אותם כדבר הזה׃,Hebrew
וישלח אלי סנבלט כדבר הזה פעם חמישית את נערו ואגרת פתוחה בידו׃,Hebrew
כתוב בה בגוים נשמע וגשמו אמר אתה והיהודים חשבים למרוד על כן אתה בונה החומה ואתה הוה להם למלך כדברים האלה׃,Hebrew
וגם נביאים העמדת לקרא עליך בירושלם לאמר מלך ביהודה ועתה ישמע למלך כדברים האלה ועתה לכה ונועצה יחדו׃,Hebrew
ואשלחה אליו לאמר לא נהיה כדברים האלה אשר אתה אומר כי מלבך אתה בודאם׃,Hebrew
כי כלם מיראים אותנו לאמר ירפו ידיהם מן המלאכה ולא תעשה ועתה חזק את ידי׃,Hebrew
ואני באתי בית שמעיה בן דליה בן מהיטבאל והוא עצור ויאמר נועד אל בית האלהים אל תוך ההיכל ונסגרה דלתות ההיכל כי באים להרגך ולילה באים להרגך׃,Hebrew
ואמרה האיש כמוני יברח ומי כמוני אשר יבוא אל ההיכל וחי לא אבוא׃,Hebrew
ואכירה והנה לא אלהים שלחו כי הנבואה דבר עלי וטוביה וסנבלט שכרו׃,Hebrew
למען שכור הוא למען אירא ואעשה כן וחטאתי והיה להם לשם רע למען יחרפוני׃,Hebrew
זכרה אלהי לטוביה ולסנבלט כמעשיו אלה וגם לנועדיה הנביאה וליתר הנביאים אשר היו מיראים אותי׃,Hebrew
ותשלם החומה בעשרים וחמשה לאלול לחמשים ושנים יום׃,Hebrew
ויהי כאשר שמעו כל אויבינו ויראו כל הגוים אשר סביבתינו ויפלו מאד בעיניהם וידעו כי מאת אלהינו נעשתה המלאכה הזאת׃,Hebrew
גם בימים ההם מרבים חרי יהודה אגרתיהם הולכות על טוביה ואשר לטוביה באות אליהם׃,Hebrew
כי רבים ביהודה בעלי שבועה לו כי חתן הוא לשכניה בן ארח ויהוחנן בנו לקח את בת משלם בן ברכיה׃,Hebrew
גם טובתיו היו אמרים לפני ודברי היו מוציאים לו אגרות שלח טוביה ליראני׃,Hebrew
ויהי כאשר נבנתה החומה ואעמיד הדלתות ויפקדו השוערים והמשררים והלוים׃,Hebrew
ואצוה את חנני אחי ואת חנניה שר הבירה על ירושלם כי הוא כאיש אמת וירא את האלהים מרבים׃,Hebrew
ויאמר להם לא יפתחו שערי ירושלם עד חם השמש ועד הם עמדים יגיפו הדלתות ואחזו והעמיד משמרות ישבי ירושלם איש במשמרו ואיש נגד ביתו׃,Hebrew
והעיר רחבת ידים וגדולה והעם מעט בתוכה ואין בתים בנוים׃,Hebrew
ויתן אלהי אל לבי ואקבצה את החרים ואת הסגנים ואת העם להתיחש ואמצא ספר היחש העולים בראשונה ואמצא כתוב בו׃,Hebrew
אלה בני המדינה העלים משבי הגולה אשר הגלה נבוכדנצר מלך בבל וישובו לירושלם וליהודה איש לעירו׃,Hebrew
הבאים עם זרבבל ישוע נחמיה עזריה רעמיה נחמני מרדכי בלשן מספרת בגוי נחום בענה מספר אנשי עם ישראל׃,Hebrew
בני פרעש אלפים מאה ושבעים ושנים׃,Hebrew
בני שפטיה שלש מאות שבעים ושנים׃,Hebrew
בני ארח שש מאות חמשים ושנים׃,Hebrew
בני פחת מואב לבני ישוע ויואב אלפים ושמנה מאות שמנה עשר׃,Hebrew
בני עילם אלף מאתים חמשים וארבעה׃,Hebrew
בני זתוא שמנה מאות ארבעים וחמשה׃,Hebrew
בני זכי שבע מאות וששים׃,Hebrew
בני בנוי שש מאות ארבעים ושמנה׃,Hebrew
בני בבי שש מאות עשרים ושמנה׃,Hebrew
בני עזגד אלפים שלש מאות עשרים ושנים׃,Hebrew
בני אדניקם שש מאות ששים ושבעה׃,Hebrew
בני בגוי אלפים ששים ושבעה׃,Hebrew
בני עדין שש מאות חמשים וחמשה׃,Hebrew
בני אטר לחזקיה תשעים ושמנה׃,Hebrew
בני חשם שלש מאות עשרים ושמנה׃,Hebrew
בני בצי שלש מאות עשרים וארבעה׃,Hebrew
בני חריף מאה שנים עשר׃,Hebrew
בני גבעון תשעים וחמשה׃,Hebrew
אנשי בית לחם ונטפה מאה שמנים ושמנה׃,Hebrew
אנשי ענתות מאה עשרים ושמנה׃,Hebrew
אנשי בית עזמות ארבעים ושנים׃,Hebrew
אנשי קרית יערים כפירה ובארות שבע מאות ארבעים ושלשה׃,Hebrew
אנשי הרמה וגבע שש מאות עשרים ואחד׃,Hebrew
אנשי מכמס מאה ועשרים ושנים׃,Hebrew
אנשי בית אל והעי מאה עשרים ושלשה׃,Hebrew
אנשי נבו אחר חמשים ושנים׃,Hebrew
בני עילם אחר אלף מאתים חמשים וארבעה׃,Hebrew
בני חרם שלש מאות ועשרים׃,Hebrew
בני ירחו שלש מאות ארבעים וחמשה׃,Hebrew
בני לד חדיד ואונו שבע מאות ועשרים ואחד׃,Hebrew
בני סנאה שלשת אלפים תשע מאות ושלשים׃,Hebrew
הכהנים בני ידעיה לבית ישוע תשע מאות שבעים ושלשה׃,Hebrew
בני אמר אלף חמשים ושנים׃,Hebrew
בני פשחור אלף מאתים ארבעים ושבעה׃,Hebrew
בני חרם אלף שבעה עשר׃,Hebrew
הלוים בני ישוע לקדמיאל לבני להודוה שבעים וארבעה׃,Hebrew
המשררים בני אסף מאה ארבעים ושמנה׃,Hebrew
השערים בני שלום בני אטר בני טלמן בני עקוב בני חטיטא בני שבי מאה שלשים ושמנה׃,Hebrew
הנתינים בני צחא בני חשפא בני טבעות׃,Hebrew
בני קירס בני סיעא בני פדון׃,Hebrew
בני לבנה בני חגבה בני שלמי׃,Hebrew
בני חנן בני גדל בני גחר׃,Hebrew
בני ראיה בני רצין בני נקודא׃,Hebrew
בני גזם בני עזא בני פסח׃,Hebrew
בני בסי בני מעונים בני נפושסים׃,Hebrew
בני בקבוק בני חקופא בני חרחור׃,Hebrew
בני בצלית בני מחידא בני חרשא׃,Hebrew
בני ברקוס בני סיסרא בני תמח׃,Hebrew
בני נציח בני חטיפא׃,Hebrew
בני עבדי שלמה בני סוטי בני סופרת בני פרידא׃,Hebrew
בני יעלא בני דרקון בני גדל׃,Hebrew
בני שפטיה בני חטיל בני פכרת הצביים בני אמון׃,Hebrew
כל הנתינים ובני עבדי שלמה שלש מאות תשעים ושנים׃,Hebrew
ואלה העולים מתל מלח תל חרשא כרוב אדון ואמר ולא יכלו להגיד בית אבותם וזרעם אם מישראל הם׃,Hebrew
בני דליה בני טוביה בני נקודא שש מאות וארבעים ושנים׃,Hebrew
ומן הכהנים בני חביה בני הקוץ בני ברזלי אשר לקח מבנות ברזלי הגלעדי אשה ויקרא על שמם׃,Hebrew
אלה בקשו כתבם המתיחשים ולא נמצא ויגאלו מן הכהנה׃,Hebrew
ויאמר התרשתא להם אשר לא יאכלו מקדש הקדשים עד עמד הכהן לאורים ותומים׃,Hebrew
כל הקהל כאחד ארבע רבוא אלפים שלש מאות וששים׃,Hebrew
מלבד עבדיהם ואמהתיהם אלה שבעת אלפים שלש מאות שלשים ושבעה ולהם משררים ומשררות מאתים וארבעים וחמשה׃,Hebrew
סוסיהם שבע מאות שלשים וששה פרדיהם מאתים ארבעים וחמשה׃,Hebrew
גמלים ארבע מאות שלשים וחמשה חמרים ששת אלפים שבע מאות ועשרים׃,Hebrew
ומקצת ראשי האבות נתנו למלאכה התרשתא נתן לאוצר זהב דרכמנים אלף מזרקות חמשים כתנות כהנים שלשים וחמש מאות׃,Hebrew
ומראשי האבות נתנו לאוצר המלאכה זהב דרכמונים שתי רבות וכסף מנים אלפים ומאתים׃,Hebrew
ואשר נתנו שארית העם זהב דרכמונים שתי רבוא וכסף מנים אלפים וכתנת כהנים ששים ושבעה׃,Hebrew
וישבו הכהנים והלוים והשוערים והמשררים ומן העם והנתינים וכל ישראל בעריהם ויגע החדש השביעי ובני ישראל בעריהם׃,Hebrew
ויאספו כל העם כאיש אחד אל הרחוב אשר לפני שער המים ויאמרו לעזרא הספר להביא את ספר תורת משה אשר צוה יהוה את ישראל׃,Hebrew
ויביא עזרא הכהן את התורה לפני הקהל מאיש ועד אשה וכל מבין לשמע ביום אחד לחדש השביעי׃,Hebrew
ויקרא בו לפני הרחוב אשר לפני שער המים מן האור עד מחצית היום נגד האנשים והנשים והמבינים ואזני כל העם אל ספר התורה׃,Hebrew
ויעמד עזרא הספר על מגדל עץ אשר עשו לדבר ויעמד אצלו מתתיה ושמע ועניה ואוריה וחלקיה ומעשיה על ימינו ומשמאלו פדיה ומישאל ומלכיה וחשם וחשבדנה זכריה משלם׃,Hebrew
ויפתח עזרא הספר לעיני כל העם כי מעל כל העם היה וכפתחו עמדו כל העם׃,Hebrew
ויברך עזרא את יהוה האלהים הגדול ויענו כל העם אמן אמן במעל ידיהם ויקדו וישתחו ליהוה אפים ארצה׃,Hebrew
וישוע ובני ושרביה ימין עקוב שבתי הודיה מעשיה קליטא עזריה יוזבד חנן פלאיה והלוים מבינים את העם לתורה והעם על עמדם׃,Hebrew
ויקראו בספר בתורת האלהים מפרש ושום שכל ויבינו במקרא׃,Hebrew
ויאמר נחמיה הוא התרשתא ועזרא הכהן הספר והלוים המבינים את העם לכל העם היום קדש הוא ליהוה אלהיכם אל תתאבלו ואל תבכו כי בוכים כל העם כשמעם את דברי התורה׃,Hebrew
ויאמר להם לכו אכלו משמנים ושתו ממתקים ושלחו מנות לאין נכון לו כי קדוש היום לאדנינו ואל תעצבו כי חדות יהוה היא מעזכם׃,Hebrew
והלוים מחשים לכל העם לאמר הסו כי היום קדש ואל תעצבו׃,Hebrew
וילכו כל העם לאכל ולשתות ולשלח מנות ולעשות שמחה גדולה כי הבינו בדברים אשר הודיעו להם׃,Hebrew
וביום השני נאספו ראשי האבות לכל העם הכהנים והלוים אל עזרא הספר ולהשכיל אל דברי התורה׃,Hebrew
וימצאו כתוב בתורה אשר צוה יהוה ביד משה אשר ישבו בני ישראל בסכות בחג בחדש השביעי׃,Hebrew
ואשר ישמיעו ויעבירו קול בכל עריהם ובירושלם לאמר צאו ההר והביאו עלי זית ועלי עץ שמן ועלי הדס ועלי תמרים ועלי עץ עבת לעשת סכת ככתוב׃,Hebrew
ויצאו העם ויביאו ויעשו להם סכות איש על גגו ובחצרתיהם ובחצרות בית האלהים וברחוב שער המים וברחוב שער אפרים׃,Hebrew
ויעשו כל הקהל השבים מן השבי סכות וישבו בסכות כי לא עשו מימי ישוע בן נון כן בני ישראל עד היום ההוא ותהי שמחה גדולה מאד׃,Hebrew
ויקרא בספר תורת האלהים יום ביום מן היום הראשון עד היום האחרון ויעשו חג שבעת ימים וביום השמיני עצרת כמשפט׃,Hebrew
וביום עשרים וארבעה לחדש הזה נאספו בני ישראל בצום ובשקים ואדמה עליהם׃,Hebrew
ויבדלו זרע ישראל מכל בני נכר ויעמדו ויתודו על חטאתיהם ועונות אבתיהם׃,Hebrew
ויקומו על עמדם ויקראו בספר תורת יהוה אלהיהם רבעית היום ורבעית מתודים ומשתחוים ליהוה אלהיהם׃,Hebrew
ויקם על מעלה הלוים ישוע ובני קדמיאל שבניה בני שרביה בני כנני ויזעקו בקול גדול אל יהוה אלהיהם׃,Hebrew
ויאמרו הלוים ישוע וקדמיאל בני חשבניה שרביה הודיה שבניה פתחיה קומו ברכו את יהוה אלהיכם מן העולם עד העולם ויברכו שם כבודך ומרומם על כל ברכה ותהלה׃,Hebrew
אתה הוא יהוה לבדך את עשית את השמים שמי השמים וכל צבאם הארץ וכל אשר עליה הימים וכל אשר בהם ואתה מחיה את כלם וצבא השמים לך משתחוים׃,Hebrew
אתה הוא יהוה האלהים אשר בחרת באברם והוצאתו מאור כשדים ושמת שמו אברהם׃,Hebrew
ומצאת את לבבו נאמן לפניך וכרות עמו הברית לתת את ארץ הכנעני החתי האמרי והפרזי והיבוסי והגרגשי לתת לזרעו ותקם את דבריך כי צדיק אתה׃,Hebrew
ותרא את עני אבתינו במצרים ואת זעקתם שמעת על ים סוף׃,Hebrew
ותתן אתת ומפתים בפרעה ובכל עבדיו ובכל עם ארצו כי ידעת כי הזידו עליהם ותעש לך שם כהיום הזה׃,Hebrew
והים בקעת לפניהם ויעברו בתוך הים ביבשה ואת רדפיהם השלכת במצולת כמו אבן במים עזים׃,Hebrew
ובעמוד ענן הנחיתם יומם ובעמוד אש לילה להאיר להם את הדרך אשר ילכו בה׃,Hebrew
ועל הר סיני ירדת ודבר עמהם משמים ותתן להם משפטים ישרים ותורות אמת חקים ומצות טובים׃,Hebrew
ואת שבת קדשך הודעת להם ומצוות וחקים ותורה צוית להם ביד משה עבדך׃,Hebrew
ולחם משמים נתתה להם לרעבם ומים מסלע הוצאת להם לצמאם ותאמר להם לבוא לרשת את הארץ אשר נשאת את ידך לתת להם׃,Hebrew
והם ואבתינו הזידו ויקשו את ערפם ולא שמעו אל מצותיך׃,Hebrew
וימאנו לשמע ולא זכרו נפלאתיך אשר עשית עמהם ויקשו את ערפם ויתנו ראש לשוב לעבדתם במרים ואתה אלוה סליחות חנון ורחום ארך אפים ורב וחסד ולא עזבתם׃,Hebrew
אף כי עשו להם עגל מסכה ויאמרו זה אלהיך אשר העלך ממצרים ויעשו נאצות גדלות׃,Hebrew
ואתה ברחמיך הרבים לא עזבתם במדבר את עמוד הענן לא סר מעליהם ביומם להנחתם בהדרך ואת עמוד האש בלילה להאיר להם ואת הדרך אשר ילכו בה׃,Hebrew
ורוחך הטובה נתת להשכילם ומנך לא מנעת מפיהם ומים נתתה להם לצמאם׃,Hebrew
וארבעים שנה כלכלתם במדבר לא חסרו שלמתיהם לא בלו ורגליהם לא בצקו׃,Hebrew
ותתן להם ממלכות ועממים ותחלקם לפאה ויירשו את ארץ סיחון ואת ארץ מלך חשבון ואת ארץ עוג מלך הבשן׃,Hebrew
ובניהם הרבית כככבי השמים ותביאם אל הארץ אשר אמרת לאבתיהם לבוא לרשת׃,Hebrew
ויבאו הבנים ויירשו את הארץ ותכנע לפניהם את ישבי הארץ הכנענים ותתנם בידם ואת מלכיהם ואת עממי הארץ לעשות בהם כרצונם׃,Hebrew
וילכדו ערים בצרות ואדמה שמנה ויירשו בתים מלאים כל טוב ברות חצובים כרמים וזיתים ועץ מאכל לרב ויאכלו וישבעו וישמינו ויתעדנו בטובך הגדול׃,Hebrew
וימרו וימרדו בך וישלכו את תורתך אחרי גום ואת נביאיך הרגו אשר העידו בם להשיבם אליך ויעשו נאצות גדולת׃,Hebrew
ותתנם ביד צריהם ויצרו להם ובעת צרתם יצעקו אליך ואתה משמים תשמע וכרחמיך הרבים תתן להם מושיעים ויושיעום מיד צריהם׃,Hebrew
וכנוח להם ישובו לעשות רע לפניך ותעזבם ביד איביהם וירדו בהם וישובו ויזעקוך ואתה משמים תשמע ותצילם כרחמיך רבות עתים׃,Hebrew
ותעד בהם להשיבם אל תורתך והמה הזידו ולא שמעו למצותיך ובמשפטיך חטאו בם אשר יעשה אדם וחיה בהם ויתנו כתף סוררת וערפם הקשו ולא שמעו׃,Hebrew
ותמשך עליהם שנים רבות ותעד בם ברוחך ביד נביאיך ולא האזינו ותתנם ביד עמי הארצת׃,Hebrew
וברחמיך הרבים לא עשיתם כלה ולא עזבתם כי אל חנון ורחום אתה׃,Hebrew
ועתה אלהינו האל הגדול הגבור והנורא שומר הברית והחסד אל ימעט לפניך את כל התלאה אשר מצאתנו למלכינו לשרינו ולכהנינו ולנביאנו ולאבתינו ולכל עמך מימי מלכי אשור עד היום הזה׃,Hebrew
ואתה צדיק על כל הבא עלינו כי אמת עשית ואנחנו הרשענו׃,Hebrew
ואת מלכינו שרינו כהנינו ואבתינו לא עשו תורתך ולא הקשיבו אל מצותיך ולעדותיך אשר העידת בהם׃,Hebrew
והם במלכותם ובטובך הרב אשר נתת להם ובארץ הרחבה והשמנה אשר נתת לפניהם לא עבדוך ולא שבו ממעלליהם הרעים׃,Hebrew
הנה אנחנו היום עבדים והארץ אשר נתתה לאבתינו לאכל את פריה ואת טובה הנה אנחנו עבדים עליה׃,Hebrew
ותבואתה מרבה למלכים אשר נתתה עלינו בחטאותינו ועל גויתינו משלים ובבהמתנו כרצונם ובצרה גדולה אנחנו׃,Hebrew
ובכל זאת אנחנו כרתים אמנה וכתבים ועל החתום שרינו לוינו כהנינו׃,Hebrew
ועל החתומים נחמיה התרשתא בן חכליה וצדקיה׃,Hebrew
שריה עזריה ירמיה׃,Hebrew
פשחור אמריה מלכיה׃,Hebrew
חטוש שבניה מלוך׃,Hebrew
חרם מרמות עבדיה׃,Hebrew
דניאל גנתון ברוך׃,Hebrew
משלם אביה מימן׃,Hebrew
מעזיה בלגי שמעיה אלה הכהנים׃,Hebrew
והלוים וישוע בן אזניה בנוי מבני חנדד קדמיאל׃,Hebrew
ואחיהם שבניה הודיה קליטא פלאיה חנן׃,Hebrew
מיכא רחוב חשביה׃,Hebrew
זכור שרביה שבניה׃,Hebrew
הודיה בני בנינו׃,Hebrew
ראשי העם פרעש פחת מואב עילם זתוא בני׃,Hebrew
בני עזגד בבי׃,Hebrew
אדניה בגוי עדין׃,Hebrew
אטר חזקיה עזור׃,Hebrew
הודיה חשם בצי׃,Hebrew
חריף ענתות נובי׃,Hebrew
מגפיעש משלם חזיר׃,Hebrew
משיזבאל צדוק ידוע׃,Hebrew
פלטיה חנן עניה׃,Hebrew
הושע חנניה חשוב׃,Hebrew
הלוחש פלחא שובק׃,Hebrew
רחום חשבנה מעשיה׃,Hebrew
ואחיה חנן ענן׃,Hebrew
מלוך חרם בענה׃,Hebrew
ושאר העם הכהנים הלוים השוערים המשררים הנתינים וכל הנבדל מעמי הארצות אל תורת האלהים נשיהם בניהם ובנתיהם כל יודע מבין׃,Hebrew
מחזיקים על אחיהם אדיריהם ובאים באלה ובשבועה ללכת בתורת האלהים אשר נתנה ביד משה עבד האלהים ולשמור ולעשות את כל מצות יהוה אדנינו ומשפטיו וחקיו׃,Hebrew
ואשר לא נתן בנתינו לעמי הארץ ואת בנתיהם לא נקח לבנינו׃,Hebrew
ועמי הארץ המביאים את המקחות וכל שבר ביום השבת למכור לא נקח מהם בשבת וביום קדש ונטש את השנה השביעית ומשא כל יד׃,Hebrew
והעמדנו עלינו מצות לתת עלינו שלשית השקל בשנה לעבדת בית אלהינו׃,Hebrew
ללחם המערכת ומנחת התמיד ולעולת התמיד השבתות החדשים למועדים ולקדשים ולחטאות לכפר על ישראל וכל מלאכת בית אלהינו׃,Hebrew
והגורלות הפלנו על קרבן העצים הכהנים הלוים והעם להביא לבית אלהינו לבית אבתינו לעתים מזמנים שנה בשנה לבער על מזבח יהוה אלהינו ככתוב בתורה׃,Hebrew
ולהביא את בכורי אדמתנו ובכורי כל פרי כל עץ שנה בשנה לבית יהוה׃,Hebrew
ואת בכרות בנינו ובהמתינו ככתוב בתורה ואת בכורי בקרינו וצאנינו להביא לבית אלהינו לכהנים המשרתים בבית אלהינו׃,Hebrew
ואת ראשית עריסתינו ותרומתינו ופרי כל עץ תירוש ויצהר נביא לכהנים אל לשכות בית אלהינו ומעשר אדמתנו ללוים והם הלוים המעשרים בכל ערי עבדתנו׃,Hebrew
והיה הכהן בן אהרן עם הלוים בעשר הלוים והלוים יעלו את מעשר המעשר לבית אלהינו אל הלשכות לבית האוצר׃,Hebrew
כי אל הלשכות יביאו בני ישראל ובני הלוי את תרומת הדגן התירוש והיצהר ושם כלי המקדש והכהנים המשרתים והשוערים והמשררים ולא נעזב את בית אלהינו׃,Hebrew
וישבו שרי העם בירושלם ושאר העם הפילו גורלות להביא אחד מן העשרה לשבת בירושלם עיר הקדש ותשע הידות בערים׃,Hebrew
ויברכו העם לכל האנשים המתנדבים לשבת בירושלם׃,Hebrew
ואלה ראשי המדינה אשר ישבו בירושלם ובערי יהודה ישבו איש באחזתו בעריהם ישראל הכהנים והלוים והנתינים ובני עבדי שלמה׃,Hebrew
ובירושלם ישבו מבני יהודה ומבני בנימן מבני יהודה עתיה בן עזיה בן זכריה בן אמריה בן שפטיה בן מהללאל מבני פרץ׃,Hebrew
ומעשיה בן ברוך בן כל חזה בן חזיה בן עדיה בן יויריב בן זכריה בן השלני׃,Hebrew
כל בני פרץ הישבים בירושלם ארבע מאות ששים ושמנה אנשי חיל׃,Hebrew
ואלה בני בנימן סלא בן משלם בן יועד בן פדיה בן קוליה בן מעשיה בן איתיאל בן ישעיה׃,Hebrew
ואחריו גבי סלי תשע מאות עשרים ושמנה׃,Hebrew
ויואל בן זכרי פקיד עליהם ויהודה בן הסנואה על העיר משנה׃,Hebrew
מן הכהנים ידעיה בן יויריב יכין׃,Hebrew
שריה בן חלקיה בן משלם בן צדוק בן מריות בן אחיטוב נגד בית האלהים׃,Hebrew
ואחיהם עשי המלאכה לבית שמנה מאות עשרים ושנים ועדיה בן ירחם בן פלליה בן אמצי בן זכריה בן פשחור בן מלכיה׃,Hebrew
ואחיו ראשים לאבות מאתים ארבעים ושנים ועמשסי בן עזראל בן אחזי בן משלמות בן אמר׃,Hebrew
ואחיהם גבורי חיל מאה עשרים ושמנה ופקיד עליהם זבדיאל בן הגדולים׃,Hebrew
ומן הלוים שמעיה בן חשוב בן עזריקם בן חשביה בן בוני׃,Hebrew
ושבתי ויוזבד על המלאכה החיצנה לבית האלהים מראשי הלוים׃,Hebrew
ומתניה בן מיכה בן זבדי בן אסף ראש התחלה יהודה לתפלה ובקבקיה משנה מאחיו ועבדא בן שמוע בן גלל בן ידיתון׃,Hebrew
כל הלוים בעיר הקדש מאתים שמנים וארבעה׃,Hebrew
והשוערים עקוב טלמון ואחיהם השמרים בשערים מאה שבעים ושנים׃,Hebrew
ושאר ישראל הכהנים הלוים בכל ערי יהודה איש בנחלתו׃,Hebrew
והנתינים ישבים בעפל וציחא וגשפא על הנתינים׃,Hebrew
ופקיד הלוים בירושלם עזי בן בני בן חשביה בן מתניה בן מיכא מבני אסף המשררים לנגד מלאכת בית האלהים׃,Hebrew
כי מצות המלך עליהם ואמנה על המשררים דבר יום ביומו׃,Hebrew
ופתחיה בן משיזבאל מבני זרח בן יהודה ליד המלך לכל דבר לעם׃,Hebrew
ואל החצרים בשדתם מבני יהודה ישבו בקרית הארבע ובנתיה ובדיבן ובנתיה וביקבצאל וחצריה׃,Hebrew
ובישוע ובמולדה ובבית פלט׃,Hebrew
ובחצר שועל ובבאר שבע ובנתיה׃,Hebrew
ובצקלג ובמכנה ובבנתיה׃,Hebrew
ובעין רמון ובצרעה ובירמות׃,Hebrew
זנח עדלם וחצריהם לכיש ושדתיה עזקה ובנתיה ויחנו מבאר שבע עד גיא הנם׃,Hebrew
ובני בנימן מגבע מכמש ועיה ובית אל ובנתיה׃,Hebrew
ענתות נב ענניה׃,Hebrew
חצור רמה גתים׃,Hebrew
חדיד צבעים נבלט׃,Hebrew
לד ואונו גי החרשים׃,Hebrew
ומן הלוים מחלקות יהודה לבנימין׃,Hebrew
ואלה הכהנים והלוים אשר עלו עם זרבבל בן שאלתיאל וישוע שריה ירמיה עזרא׃,Hebrew
אמריה מלוך חטוש׃,Hebrew
שכניה רחם מרמת׃,Hebrew
עדוא גנתוי אביה׃,Hebrew
מימין מעדיה בלגה׃,Hebrew
שמעיה ויויריב ידעיה׃,Hebrew
סלו עמוק חלקיה ידעיה אלה ראשי הכהנים ואחיהם בימי ישוע׃,Hebrew
והלוים ישוע בנוי קדמיאל שרביה יהודה מתניה על הידות הוא ואחיו׃,Hebrew
ובקבקיה וענו אחיהם לנגדם למשמרות׃,Hebrew
וישוע הוליד את יויקים ויויקים הוליד את אלישיב ואלישיב את יוידע׃,Hebrew
ויוידע הוליד את יונתן ויונתן הוליד את ידוע׃,Hebrew
ובימי יויקים היו כהנים ראשי האבות לשריה מריה לירמיה חנניה׃,Hebrew
לעזרא משלם לאמריה יהוחנן׃,Hebrew
למלוכי יונתן לשבניה יוסף׃,Hebrew
לחרם עדנא למריות חלקי׃,Hebrew
לעדיא זכריה לגנתון משלם׃,Hebrew
לאביה זכרי למנימין למועדיה פלטי׃,Hebrew
לבלגה שמוע לשמעיה יהונתן׃,Hebrew
וליויריב מתני לידעיה עזי׃,Hebrew
לסלי קלי לעמוק עבר׃,Hebrew
לחלקיה חשביה לידעיה נתנאל׃,Hebrew
הלוים בימי אלישיב יוידע ויוחנן וידוע כתובים ראשי אבות והכהנים על מלכות דריוש הפרסי׃,Hebrew
בני לוי ראשי האבות כתובים על ספר דברי הימים ועד ימי יוחנן בן אלישיב׃,Hebrew
וראשי הלוים חשביה שרביה וישוע בן קדמיאל ואחיהם לנגדם להלל להודות במצות דויד איש האלהים משמר לעמת משמר׃,Hebrew
מתניה ובקבקיה עבדיה משלם טלמון עקוב שמרים שוערים משמר באספי השערים׃,Hebrew
אלה בימי יויקים בן ישוע בן יוצדק ובימי נחמיה הפחה ועזרא הכהן הסופר׃,Hebrew
ובחנכת חומת ירושלם בקשו את הלוים מכל מקומתם להביאם לירושלם לעשת חנכה ושמחה ובתודות ובשיר מצלתים נבלים ובכנרות׃,Hebrew
ויאספו בני המשררים ומן הככר סביבות ירושלם ומן חצרי נטפתי׃,Hebrew
ומבית הגלגל ומשדות גבע ועזמות כי חצרים בנו להם המשררים סביבות ירושלם׃,Hebrew
ויטהרו הכהנים והלוים ויטהרו את העם ואת השערים ואת החומה׃,Hebrew
ואעלה את שרי יהודה מעל לחומה ואעמידה שתי תודת גדולת ותהלכת לימין מעל לחומה לשער האשפת׃,Hebrew
וילך אחריהם הושעיה וחצי שרי יהודה׃,Hebrew
ועזריה עזרא ומשלם׃,Hebrew
יהודה ובנימן ושמעיה וירמיה׃,Hebrew
ומבני הכהנים בחצצרות זכריה בן יונתן בן שמעיה בן מתניה בן מיכיה בן זכור בן אסף׃,Hebrew
ואחיו שמעיה ועזראל מללי גללי מעי נתנאל ויהודה חנני בכלי שיר דויד איש האלהים ועזרא הסופר לפניהם׃,Hebrew
ועל שער העין ונגדם עלו על מעלות עיר דויד במעלה לחומה מעל לבית דויד ועד שער המים מזרח׃,Hebrew
והתודה השנית ההולכת למואל ואני אחריה וחצי העם מעל להחומה מעל למגדל התנורים ועד החומה הרחבה׃,Hebrew
ומעל לשער אפרים ועל שער הישנה ועל שער הדגים ומגדל חננאל ומגדל המאה ועד שער הצאן ועמדו בשער המטרה׃,Hebrew
ותעמדנה שתי התודת בבית האלהים ואני וחצי הסגנים עמי׃,Hebrew
והכהנים אליקים מעשיה מנימין מיכיה אליועיני זכריה חנניה בחצצרות׃,Hebrew
ומעשיה ושמעיה ואלעזר ועזי ויהוחנן ומלכיה ועילם ועזר וישמיעו המשררים ויזרחיה הפקיד׃,Hebrew
ויזבחו ביום ההוא זבחים גדולים וישמחו כי האלהים שמחם שמחה גדולה וגם הנשים והילדים שמחו ותשמע שמחת ירושלם מרחוק׃,Hebrew
ויפקדו ביום ההוא אנשים על הנשכות לאוצרות לתרומות לראשית ולמעשרות לכנוס בהם לשדי הערים מנאות התורה לכהנים וללוים כי שמחת יהודה על הכהנים ועל הלוים העמדים׃,Hebrew
וישמרו משמרת אלהיהם ומשמרת הטהרה והמשררים והשערים כמצות דויד שלמה בנו׃,Hebrew
כי בימי דויד ואסף מקדם ראש המשררים ושיר תהלה והדות לאלהים׃,Hebrew
וכל ישראל בימי זרבבל ובימי נחמיה נתנים מניות המשררים והשערים דבר יום ביומו ומקדשים ללוים והלוים מקדשים לבני אהרן׃,Hebrew
ביום ההוא נקרא בספר משה באזני העם ונמצא כתוב בו אשר לא יבוא עמני ומאבי בקהל האלהים עד עולם׃,Hebrew
כי לא קדמו את בני ישראל בלחם ובמים וישכר עליו את בלעם לקללו ויהפך אלהינו הקללה לברכה׃,Hebrew
ויהי כשמעם את התורה ויבדילו כל ערב מישראל׃,Hebrew
ולפני מזה אלישיב הכהן נתון בלשכת בית אלהינו קרוב לטוביה׃,Hebrew
ויעש לו לשכה גדולה ושם היו לפנים נתנים את המנחה הלבונה והכלים ומעשר הדגן התירוש והיצהר מצות הלוים והמשררים והשערים ותרומת הכהנים׃,Hebrew
ובכל זה לא הייתי בירושלם כי בשנת שלשים ושתים לארתחשסתא מלך בבל באתי אל המלך ולקץ ימים נשאלתי מן המלך׃,Hebrew
ואבוא לירושלם ואבינה ברעה אשר עשה אלישיב לטוביה לעשות לו נשכה בחצרי בית האלהים׃,Hebrew
וירע לי מאד ואשליכה את כל כלי בית טוביה החוץ מן הלשכה׃,Hebrew
ואמרה ויטהרו הלשכות ואשיבה שם כלי בית האלהים את המנחה והלבונה׃,Hebrew
ואדעה כי מניות הלוים לא נתנה ויברחו איש לשדהו הלוים והמשררים עשי המלאכה׃,Hebrew
ואריבה את הסגנים ואמרה מדוע נעזב בית האלהים ואקבצם ואעמדם על עמדם׃,Hebrew
וכל יהודה הביאו מעשר הדגן והתירוש והיצהר לאוצרות׃,Hebrew
ואוצרה על אוצרות שלמיה הכהן וצדוק הסופר ופדיה מן הלוים ועל ידם חנן בן זכור בן מתניה כי נאמנים נחשבו ועליהם לחלק לאחיהם׃,Hebrew
זכרה לי אלהי על זאת ואל תמח חסדי אשר עשיתי בבית אלהי ובמשמריו׃,Hebrew
בימים ההמה ראיתי ביהודה דרכים גתות בשבת ומביאים הערמות ועמסים על החמרים ואף יין ענבים ותאנים וכל משא ומביאים ירושלם ביום השבת ואעיד ביום מכרם ציד׃,Hebrew
והצרים ישבו בה מביאים דאג וכל מכר ומכרים בשבת לבני יהודה ובירושלם׃,Hebrew
ואריבה את חרי יהודה ואמרה להם מה הדבר הרע הזה אשר אתם עשים ומחללים את יום השבת׃,Hebrew
הלוא כה עשו אבתיכם ויבא אלהינו עלינו את כל הרעה הזאת ועל העיר הזאת ואתם מוסיפים חרון על ישראל לחלל את השבת׃,Hebrew
ויהי כאשר צללו שערי ירושלם לפני השבת ואמרה ויסגרו הדלתות ואמרה אשר לא יפתחום עד אחר השבת ומנערי העמדתי על השערים לא יבוא משא ביום השבת׃,Hebrew
וילינו הרכלים ומכרי כל ממכר מחוץ לירושלם פעם ושתים׃,Hebrew
ואעידה בהם ואמרה אליהם מדוע אתם לנים נגד החומה אם תשנו יד אשלח בכם מן העת ההיא לא באו בשבת׃,Hebrew
ואמרה ללוים אשר יהיו מטהרים ובאים שמרים השערים לקדש את יום השבת גם זאת זכרה לי אלהי וחוסה עלי כרב חסדך׃,Hebrew
גם בימים ההם ראיתי את היהודים השיבו נשים אשדודיות עמוניות מואביות׃,Hebrew
ובניהם חצי מדבר אשדודית ואינם מכירים לדבר יהודית וכלשון עם ועם׃,Hebrew
ואריב עמם ואקללם ואכה מהם אנשים ואמרטם ואשביעם באלהים אם תתנו בנתיכם לבניהם ואם תשאו מבנתיהם לבניכם ולכם׃,Hebrew
הלוא על אלה חטא שלמה מלך ישראל ובגוים הרבים לא היה מלך כמהו ואהוב לאלהיו היה ויתנהו אלהים מלך על כל ישראל גם אותו החטיאו הנשים הנכריות׃,Hebrew
ולכם הנשמע לעשת את כל הרעה הגדולה הזאת למעל באלהינו להשיב נשים נכריות׃,Hebrew
ומבני יוידע בן אלישיב הכהן הגדול חתן לסנבלט החרני ואבריחהו מעלי׃,Hebrew
זכרה להם אלהי על גאלי הכהנה וברית הכהנה והלוים׃,Hebrew
וטהרתים מכל נכר ואעמידה משמרות לכהנים וללוים איש במלאכתו׃,Hebrew
ולקרבן העצים בעתים מזמנות ולבכורים זכרה לי אלהי לטובה׃,Hebrew
ויהי בימי אחשורוש הוא אחשורוש המלך מהדו ועד כוש שבע ועשרים ומאה מדינה׃,Hebrew
בימים ההם כשבת המלך אחשורוש על כסא מלכותו אשר בשושן הבירה׃,Hebrew
בשנת שלוש למלכו עשה משתה לכל שריו ועבדיו חיל פרס ומדי הפרתמים ושרי המדינות לפניו׃,Hebrew
בהראתו את עשר כבוד מלכותו ואת יקר תפארת גדולתו ימים רבים שמונים ומאת יום׃,Hebrew
ובמלואת הימים האלה עשה המלך לכל העם הנמצאים בשושן הבירה למגדול ועד קטן משתה שבעת ימים בחצר גנת ביתן המלך׃,Hebrew
חור כרפס ותכלת אחוז בחבלי בוץ וארגמן על גלילי כסף ועמודי שש מטות זהב וכסף על רצפת בהט ושש ודר וסחרת׃,Hebrew
והשקות בכלי זהב וכלים מכלים שונים ויין מלכות רב כיד המלך׃,Hebrew
והשתיה כדת אין אנס כי כן יסד המלך על כל רב ביתו לעשות כרצון איש ואיש׃,Hebrew
גם ושתי המלכה עשתה משתה נשים בית המלכות אשר למלך אחשורוש׃,Hebrew
ביום השביעי כטוב לב המלך ביין אמר למהומן בזתא חרבונא בגתא ואבגתא זתר וכרכס שבעת הסריסים המשרתים את פני המלך אחשורוש׃,Hebrew
להביא את ושתי המלכה לפני המלך בכתר מלכות להראות העמים והשרים את יפיה כי טובת מראה היא׃,Hebrew
ותמאן המלכה ושתי לבוא בדבר המלך אשר ביד הסריסים ויקצף המלך מאד וחמתו בערה בו׃,Hebrew
ויאמר המלך לחכמים ידעי העתים כי כן דבר המלך לפני כל ידעי דת ודין׃,Hebrew
והקרב אליו כרשנא שתר אדמתא תרשיש מרס מרסנא ממוכן שבעת שרי פרס ומדי ראי פני המלך הישבים ראשנה במלכות׃,Hebrew
כדת מה לעשות במלכה ושתי על אשר לא עשתה את מאמר המלך אחשורוש ביד הסריסים׃,Hebrew
ויאמר מומכן לפני המלך והשרים לא על המלך לבדו עותה ושתי המלכה כי על כל השרים ועל כל העמים אשר בכל מדינות המלך אחשורוש׃,Hebrew
כי יצא דבר המלכה על כל הנשים להבזות בעליהן בעיניהן באמרם המלך אחשורוש אמר להביא את ושתי המלכה לפניו ולא באה׃,Hebrew
והיום הזה תאמרנה שרות פרס ומדי אשר שמעו את דבר המלכה לכל שרי המלך וכדי בזיון וקצף׃,Hebrew
אם על המלך טוב יצא דבר מלכות מלפניו ויכתב בדתי פרס ומדי ולא יעבור אשר לא תבוא ושתי לפני המלך אחשורוש ומלכותה יתן המלך לרעותה הטובה ממנה׃,Hebrew
ונשמע פתגם המלך אשר יעשה בכל מלכותו כי רבה היא וכל הנשים יתנו יקר לבעליהן למגדול ועד קטן׃,Hebrew
וייטב הדבר בעיני המלך והשרים ויעש המלך כדבר ממוכן׃,Hebrew
וישלח ספרים אל כל מדינות המלך אל מדינה ומדינה ככתבה ואל עם ועם כלשונו להיות כל איש שרר בביתו ומדבר כלשון עמו׃,Hebrew
אחר הדברים האלה כשך חמת המלך אחשורוש זכר את ושתי ואת אשר עשתה ואת אשר נגזר עליה׃,Hebrew
ויאמרו נערי המלך משרתיו יבקשו למלך נערות בתולות טובות מראה׃,Hebrew
ויפקד המלך פקידים בכל מדינות מלכותו ויקבצו את כל נערה בתולה טובת מראה אל שושן הבירה אל בית הנשים אל יד הגא סריס המלך שמר הנשים ונתון תמרוקיהן׃,Hebrew
והנערה אשר תיטב בעיני המלך תמלך תחת ושתי וייטב הדבר בעיני המלך ויעש כן׃,Hebrew
איש יהודי היה בשושן הבירה ושמו מרדכי בן יאיר בן שמעי בן קיש איש ימיני׃,Hebrew
אשר הגלה מירושלים עם הגלה אשר הגלתה עם יכניה מלך יהודה אשר הגלה נבוכדנאצר מלך בבל׃,Hebrew
ויהי אמן את הדסה היא אסתר בת דדו כי אין לה אב ואם והנערה יפת תאר וטובת מראה ובמות אביה ואמה לקחה מרדכי לו לבת׃,Hebrew
ויהי בהשמע דבר המלך ודתו ובהקבץ נערות רבות אל שושן הבירה אל יד הגי ותלקח אסתר אל בית המלך אל יד הגי שמר הנשים׃,Hebrew
ותיטב הנערה בעיניו ותשא חסד לפניו ויבהל את תמרוקיה ואת מנותה לתת לה ואת שבע הנערות הראיות לתת לה מבית המלך וישנה ואת נערותיה לטוב בית הנשים׃,Hebrew
לא הגידה אסתר את עמה ואת מולדתה כי מרדכי צוה עליה אשר לא תגיד׃,Hebrew
ובכל יום ויום מרדכי מתהלך לפני חצר בית הנשים לדעת את שלום אסתר ומה יעשה בה׃,Hebrew
ובהגיע תר נערה ונערה לבוא אל המלך אחשורוש מקץ היות לה כדת הנשים שנים עשר חדש כי כן ימלאו ימי מרוקיהן ששה חדשים בשמן המר וששה חדשים בבשמים ובתמרוקי הנשים׃,Hebrew
ובזה הנערה באה אל המלך את כל אשר תאמר ינתן לה לבוא עמה מבית הנשים עד בית המלך׃,Hebrew
בערב היא באה ובבקר היא שבה אל בית הנשים שני אל יד שעשגז סריס המלך שמר הפילגשים לא תבוא עוד אל המלך כי אם חפץ בה המלך ונקראה בשם׃,Hebrew
ובהגיע תר אסתר בת אביחיל דד מרדכי אשר לקח לו לבת לבוא אל המלך לא בקשה דבר כי אם את אשר יאמר הגי סריס המלך שמר הנשים ותהי אסתר נשאת חן בעיני כל ראיה׃,Hebrew
ותלקח אסתר אל המלך אחשורוש אל בית מלכותו בחדש העשירי הוא חדש טבת בשנת שבע למלכותו׃,Hebrew
ויאהב המלך את אסתר מכל הנשים ותשא חן וחסד לפניו מכל הבתולת וישם כתר מלכות בראשה וימליכה תחת ושתי׃,Hebrew
ויעש המלך משתה גדול לכל שריו ועבדיו את משתה אסתר והנחה למדינות עשה ויתן משאת כיד המלך׃,Hebrew
ובהקבץ בתולות שנית ומרדכי ישב בשער המלך׃,Hebrew
אין אסתר מגדת מולדתה ואת עמה כאשר צוה עליה מרדכי ואת מאמר מרדכי אסתר עשה כאשר היתה באמנה אתו׃,Hebrew
בימים ההם ומרדכי ישב בשער המלך קצף בגתן ותרש שני סריסי המלך משמרי הסף ויבקשו לשלח יד במלך אחשורש׃,Hebrew
ויודע הדבר למרדכי ויגד לאסתר המלכה ותאמר אסתר למלך בשם מרדכי׃,Hebrew
ויבקש הדבר וימצא ויתלו שניהם על עץ ויכתב בספר דברי הימים לפני המלך׃,Hebrew
אחר הדברים האלה גדל המלך אחשורוש את המן בן המדתא האגגי וינשאהו וישם את כסאו מעל כל השרים אשר אתו׃,Hebrew
וכל עבדי המלך אשר בשער המלך כרעים ומשתחוים להמן כי כן צוה לו המלך ומרדכי לא יכרע ולא ישתחוה׃,Hebrew
ויאמרו עבדי המלך אשר בשער המלך למרדכי מדוע אתה עובר את מצות המלך׃,Hebrew
ויהי באמרם אליו יום ויום ולא שמע אליהם ויגידו להמן לראות היעמדו דברי מרדכי כי הגיד להם אשר הוא יהודי׃,Hebrew
וירא המן כי אין מרדכי כרע ומשתחוה לו וימלא המן חמה׃,Hebrew
ויבז בעיניו לשלח יד במרדכי לבדו כי הגידו לו את עם מרדכי ויבקש המן להשמיד את כל היהודים אשר בכל מלכות אחשורוש עם מרדכי׃,Hebrew
בחדש הראשון הוא חדש ניסן בשנת שתים עשרה למלך אחשורוש הפיל פור הוא הגורל לפני המן מיום ליום ומחדש לחדש שנים עשר הוא חדש אדר׃,Hebrew
ויאמר המן למלך אחשורוש ישנו עם אחד מפזר ומפרד בין העמים בכל מדינות מלכותך ודתיהם שנות מכל עם ואת דתי המלך אינם עשים ולמלך אין שוה להניחם׃,Hebrew
אם על המלך טוב יכתב לאבדם ועשרת אלפים ככר כסף אשקול על ידי עשי המלאכה להביא אל גנזי המלך׃,Hebrew
ויסר המלך את טבעתו מעל ידו ויתנה להמן בן המדתא האגגי צרר היהודים׃,Hebrew
ויאמר המלך להמן הכסף נתון לך והעם לעשות בו כטוב בעיניך׃,Hebrew
ויקראו ספרי המלך בחדש הראשון בשלושה עשר יום בו ויכתב ככל אשר צוה המן אל אחשדרפני המלך ואל הפחות אשר על מדינה ומדינה ואל שרי עם ועם מדינה ומדינה ככתבה ועם ועם כלשונו בשם המלך אחשורש נכתב ונחתם בטבעת המלך׃,Hebrew
ונשלוח ספרים ביד הרצים אל כל מדינות המלך להשמיד להרג ולאבד את כל היהודים מנער ועד זקן טף ונשים ביום אחד בשלושה עשר לחדש שנים עשר הוא חדש אדר ושללם לבוז׃,Hebrew
פתשגן הכתב להנתן דת בכל מדינה ומדינה גלוי לכל העמים להיות עתדים ליום הזה׃,Hebrew
הרצים יצאו דחופים בדבר המלך והדת נתנה בשושן הבירה והמלך והמן ישבו לשתות והעיר שושן נבוכה׃,Hebrew
ומרדכי ידע את כל אשר נעשה ויקרע מרדכי את בגדיו וילבש שק ואפר ויצא בתוך העיר ויזעק זעקה גדלה ומרה׃,Hebrew
ויבוא עד לפני שער המלך כי אין לבוא אל שער המלך בלבוש שק׃,Hebrew
ובכל מדינה ומדינה מקום אשר דבר המלך ודתו מגיע אבל גדול ליהודים וצום ובכי ומספד שק ואפר יצע לרבים׃,Hebrew
ותבואינה נערות אסתר וסריסיה ויגידו לה ותתחלחל המלכה מאד ותשלח בגדים להלביש את מרדכי ולהסיר שקו מעליו ולא קבל׃,Hebrew
ותקרא אסתר להתך מסריסי המלך אשר העמיד לפניה ותצוהו על מרדכי לדעת מה זה ועל מה זה׃,Hebrew
ויצא התך אל מרדכי אל רחוב העיר אשר לפני שער המלך׃,Hebrew
ויגד לו מרדכי את כל אשר קרהו ואת פרשת הכסף אשר אמר המן לשקול על גנזי המלך ביהודיים לאבדם׃,Hebrew
ואת פתשגן כתב הדת אשר נתן בשושן להשמידם נתן לו להראות את אסתר ולהגיד לה ולצוות עליה לבוא אל המלך להתחנן לו ולבקש מלפניו על עמה׃,Hebrew
ויבוא התך ויגד לאסתר את דברי מרדכי׃,Hebrew
ותאמר אסתר להתך ותצוהו אל מרדכי׃,Hebrew
כל עבדי המלך ועם מדינות המלך יודעים אשר כל איש ואשה אשר יבוא אל המלך אל החצר הפנימית אשר לא יקרא אחת דתו להמית לבד מאשר יושיט לו המלך את שרביט הזהב וחיה ואני לא נקראתי לבוא אל המלך זה שלושים יום׃,Hebrew
ויגידו למרדכי את דברי אסתר׃,Hebrew
ויאמר מרדכי להשיב אל אסתר אל תדמי בנפשך להמלט בית המלך מכל היהודים׃,Hebrew
כי אם החרש תחרישי בעת הזאת רוח והצלה יעמוד ליהודים ממקום אחר ואת ובית אביך תאבדו ומי יודע אם לעת כזאת הגעת למלכות׃,Hebrew
ותאמר אסתר להשיב אל מרדכי׃,Hebrew
לך כנוס את כל היהודים הנמצאים בשושן וצומו עלי ואל תאכלו ואל תשתו שלשת ימים לילה ויום גם אני ונערתי אצום כן ובכן אבוא אל המלך אשר לא כדת וכאשר אבדתי אבדתי׃,Hebrew
ויעבר מרדכי ויעש ככל אשר צותה עליו אסתר׃,Hebrew
ויהי ביום השלישי ותלבש אסתר מלכות ותעמד בחצר בית המלך הפנימית נכח בית המלך והמלך יושב על כסא מלכותו בבית המלכות נכח פתח הבית׃,Hebrew
ויהי כראות המלך את אסתר המלכה עמדת בחצר נשאה חן בעיניו ויושט המלך לאסתר את שרביט הזהב אשר בידו ותקרב אסתר ותגע בראש השרביט׃,Hebrew
ויאמר לה המלך מה לך אסתר המלכה ומה בקשתך עד חצי המלכות וינתן לך׃,Hebrew
ותאמר אסתר אם על המלך טוב יבוא המלך והמן היום אל המשתה אשר עשיתי לו׃,Hebrew
ויאמר המלך מהרו את המן לעשות את דבר אסתר ויבא המלך והמן אל המשתה אשר עשתה אסתר׃,Hebrew
ויאמר המלך לאסתר במשתה היין מה שאלתך וינתן לך ומה בקשתך עד חצי המלכות ותעש׃,Hebrew
ותען אסתר ותאמר שאלתי ובקשתי׃,Hebrew
אם מצאתי חן בעיני המלך ואם על המלך טוב לתת את שאלתי ולעשות את בקשתי יבוא המלך והמן אל המשתה אשר אעשה להם ומחר אעשה כדבר המלך׃,Hebrew
ויצא המן ביום ההוא שמח וטוב לב וכראות המן את מרדכי בשער המלך ולא קם ולא זע ממנו וימלא המן על מרדכי חמה׃,Hebrew
ויתאפק המן ויבוא אל ביתו וישלח ויבא את אהביו ואת זרש אשתו׃,Hebrew
ויספר להם המן את כבוד עשרו ורב בניו ואת כל אשר גדלו המלך ואת אשר נשאו על השרים ועבדי המלך׃,Hebrew
ויאמר המן אף לא הביאה אסתר המלכה עם המלך אל המשתה אשר עשתה כי אם אותי וגם למחר אני קרוא לה עם המלך׃,Hebrew
וכל זה איננו שוה לי בכל עת אשר אני ראה את מרדכי היהודי יושב בשער המלך׃,Hebrew
ותאמר לו זרש אשתו וכל אהביו יעשו עץ גבה חמשים אמה ובבקר אמר למלך ויתלו את מרדכי עליו ובא עם המלך אל המשתה שמח וייטב הדבר לפני המן ויעש העץ׃,Hebrew
בלילה ההוא נדדה שנת המלך ויאמר להביא את ספר הזכרנות דברי הימים ויהיו נקראים לפני המלך׃,Hebrew
וימצא כתוב אשר הגיד מרדכי על בגתנא ותרש שני סריסי המלך משמרי הסף אשר בקשו לשלח יד במלך אחשורוש׃,Hebrew
ויאמר המלך מה נעשה יקר וגדולה למרדכי על זה ויאמרו נערי המלך משרתיו לא נעשה עמו דבר׃,Hebrew
ויאמר המלך מי בחצר והמן בא לחצר בית המלך החיצונה לאמר למלך לתלות את מרדכי על העץ אשר הכין לו׃,Hebrew
ויאמרו נערי המלך אליו הנה המן עמד בחצר ויאמר המלך יבוא׃,Hebrew
ויבוא המן ויאמר לו המלך מה לעשות באיש אשר המלך חפץ ביקרו ויאמר המן בלבו למי יחפץ המלך לעשות יקר יותר ממני׃,Hebrew
ויאמר המן אל המלך איש אשר המלך חפץ ביקרו׃,Hebrew
יביאו לבוש מלכות אשר לבש בו המלך וסוס אשר רכב עליו המלך ואשר נתן כתר מלכות בראשו׃,Hebrew
ונתון הלבוש והסוס על יד איש משרי המלך הפרתמים והלבישו את האיש אשר המלך חפץ ביקרו והרכיבהו על הסוס ברחוב העיר וקראו לפניו ככה יעשה לאיש אשר המלך חפץ ביקרו׃,Hebrew
ויאמר המלך להמן מהר קח את הלבוש ואת הסוס כאשר דברת ועשה כן למרדכי היהודי היושב בשער המלך אל תפל דבר מכל אשר דברת׃,Hebrew
ויקח המן את הלבוש ואת הסוס וילבש את מרדכי וירכיבהו ברחוב העיר ויקרא לפניו ככה יעשה לאיש אשר המלך חפץ ביקרו׃,Hebrew
וישב מרדכי אל שער המלך והמן נדחף אל ביתו אבל וחפוי ראש׃,Hebrew
ויספר המן לזרש אשתו ולכל אהביו את כל אשר קרהו ויאמרו לו חכמיו וזרש אשתו אם מזרע היהודים מרדכי אשר החלות לנפל לפניו לא תוכל לו כי נפול תפול לפניו׃,Hebrew
עודם מדברים עמו וסריסי המלך הגיעו ויבהלו להביא את המן אל המשתה אשר עשתה אסתר׃,Hebrew
ויבא המלך והמן לשתות עם אסתר המלכה׃,Hebrew
ויאמר המלך לאסתר גם ביום השני במשתה היין מה שאלתך אסתר המלכה ותנתן לך ומה בקשתך עד חצי המלכות ותעש׃,Hebrew
ותען אסתר המלכה ותאמר אם מצאתי חן בעיניך המלך ואם על המלך טוב תנתן לי נפשי בשאלתי ועמי בבקשתי׃,Hebrew
כי נמכרנו אני ועמי להשמיד להרוג ולאבד ואלו לעבדים ולשפחות נמכרנו החרשתי כי אין הצר שוה בנזק המלך׃,Hebrew
ויאמר המלך אחשורוש ויאמר לאסתר המלכה מי הוא זה ואי זה הוא אשר מלאו לבו לעשות כן׃,Hebrew
ותאמר אסתר איש צר ואויב המן הרע הזה והמן נבעת מלפני המלך והמלכה׃,Hebrew
והמלך קם בחמתו ממשתה היין אל גנת הביתן והמן עמד לבקש על נפשו מאסתר המלכה כי ראה כי כלתה אליו הרעה מאת המלך׃,Hebrew
והמלך שב מגנת הביתן אל בית משתה היין והמן נפל על המטה אשר אסתר עליה ויאמר המלך הגם לכבוש את המלכה עמי בבית הדבר יצא מפי המלך ופני המן חפו׃,Hebrew
ויאמר חרבונה אחד מן הסריסים לפני המלך גם הנה העץ אשר עשה המן למרדכי אשר דבר טוב על המלך עמד בבית המן גבה חמשים אמה ויאמר המלך תלהו עליו׃,Hebrew
ויתלו את המן על העץ אשר הכין למרדכי וחמת המלך שככה׃,Hebrew
ביום ההוא נתן המלך אחשורוש לאסתר המלכה את בית המן צרר היהודיים ומרדכי בא לפני המלך כי הגידה אסתר מה הוא לה׃,Hebrew
ויסר המלך את טבעתו אשר העביר מהמן ויתנה למרדכי ותשם אסתר את מרדכי על בית המן׃,Hebrew
ותוסף אסתר ותדבר לפני המלך ותפל לפני רגליו ותבך ותתחנן לו להעביר את רעת המן האגגי ואת מחשבתו אשר חשב על היהודים׃,Hebrew
ויושט המלך לאסתר את שרבט הזהב ותקם אסתר ותעמד לפני המלך׃,Hebrew
ותאמר אם על המלך טוב ואם מצאתי חן לפניו וכשר הדבר לפני המלך וטובה אני בעיניו יכתב להשיב את הספרים מחשבת המן בן המדתא האגגי אשר כתב לאבד את היהודים אשר בכל מדינות המלך׃,Hebrew
כי איככה אוכל וראיתי ברעה אשר ימצא את עמי ואיככה אוכל וראיתי באבדן מולדתי׃,Hebrew
ויאמר המלך אחשורש לאסתר המלכה ולמרדכי היהודי הנה בית המן נתתי לאסתר ואתו תלו על העץ על אשר שלח ידו ביהודיים׃,Hebrew
ואתם כתבו על היהודים כטוב בעיניכם בשם המלך וחתמו בטבעת המלך כי כתב אשר נכתב בשם המלך ונחתום בטבעת המלך אין להשיב׃,Hebrew
ויקראו ספרי המלך בעת ההיא בחדש השלישי הוא חדש סיון בשלושה ועשרים בו ויכתב ככל אשר צוה מרדכי אל היהודים ואל האחשדרפנים והפחות ושרי המדינות אשר מהדו ועד כוש שבע ועשרים ומאה מדינה מדינה ומדינה ככתבה ועם ועם כלשנו ואל היהודים ככתבם וכלשונם׃,Hebrew
ויכתב בשם המלך אחשורש ויחתם בטבעת המלך וישלח ספרים ביד הרצים בסוסים רכבי הרכש האחשתרנים בני הרמכים׃,Hebrew
אשר נתן המלך ליהודים אשר בכל עיר ועיר להקהל ולעמד על נפשם להשמיד ולהרג ולאבד את כל חיל עם ומדינה הצרים אתם טף ונשים ושללם לבוז׃,Hebrew
ביום אחד בכל מדינות המלך אחשורוש בשלושה עשר לחדש שנים עשר הוא חדש אדר׃,Hebrew
פתשגן הכתב להנתן דת בכל מדינה ומדינה גלוי לכל העמים ולהיות היהודיים עתודים ליום הזה להנקם מאיביהם׃,Hebrew
הרצים רכבי הרכש האחשתרנים יצאו מבהלים ודחופים בדבר המלך והדת נתנה בשושן הבירה׃,Hebrew
ומרדכי יצא מלפני המלך בלבוש מלכות תכלת וחור ועטרת זהב גדולה ותכריך בוץ וארגמן והעיר שושן צהלה ושמחה׃,Hebrew
ליהודים היתה אורה ושמחה וששן ויקר׃,Hebrew
ובכל מדינה ומדינה ובכל עיר ועיר מקום אשר דבר המלך ודתו מגיע שמחה וששון ליהודים משתה ויום טוב ורבים מעמי הארץ מתיהדים כי נפל פחד היהודים עליהם׃,Hebrew
ובשנים עשר חדש הוא חדש אדר בשלושה עשר יום בו אשר הגיע דבר המלך ודתו להעשות ביום אשר שברו איבי היהודים לשלוט בהם ונהפוך הוא אשר ישלטו היהודים המה בשנאיהם׃,Hebrew
נקהלו היהודים בעריהם בכל מדינות המלך אחשורוש לשלח יד במבקשי רעתם ואיש לא עמד לפניהם כי נפל פחדם על כל העמים׃,Hebrew
וכל שרי המדינות והאחשדרפנים והפחות ועשי המלאכה אשר למלך מנשאים את היהודים כי נפל פחד מרדכי עליהם׃,Hebrew
כי גדול מרדכי בבית המלך ושמעו הולך בכל המדינות כי האיש מרדכי הולך וגדול׃,Hebrew
ויכו היהודים בכל איביהם מכת חרב והרג ואבדן ויעשו בשנאיהם כרצונם׃,Hebrew
ובשושן הבירה הרגו היהודים ואבד חמש מאות איש׃,Hebrew
ואת פרשנדתא ואת דלפון ואת אספתא׃,Hebrew
ואת פורתא ואת אדליא ואת ארידתא׃,Hebrew
ואת פרמשתא ואת אריסי ואת ארדי ואת ויזתא׃,Hebrew
עשרת בני המן בן המדתא צרר היהודים הרגו ובבזה לא שלחו את ידם׃,Hebrew
ביום ההוא בא מספר ההרוגים בשושן הבירה לפני המלך׃,Hebrew
ויאמר המלך לאסתר המלכה בשושן הבירה הרגו היהודים ואבד חמש מאות איש ואת עשרת בני המן בשאר מדינות המלך מה עשו ומה שאלתך וינתן לך ומה בקשתך עוד ותעש׃,Hebrew
ותאמר אסתר אם על המלך טוב ינתן גם מחר ליהודים אשר בשושן לעשות כדת היום ואת עשרת בני המן יתלו על העץ׃,Hebrew
ויאמר המלך להעשות כן ותנתן דת בשושן ואת עשרת בני המן תלו׃,Hebrew
ויקהלו היהודיים אשר בשושן גם ביום ארבעה עשר לחדש אדר ויהרגו בשושן שלש מאות איש ובבזה לא שלחו את ידם׃,Hebrew
ושאר היהודים אשר במדינות המלך נקהלו ועמד על נפשם ונוח מאיביהם והרג בשנאיהם חמשה ושבעים אלף ובבזה לא שלחו את ידם׃,Hebrew
ביום שלשה עשר לחדש אדר ונוח בארבעה עשר בו ועשה אתו יום משתה ושמחה׃,Hebrew
והיהודיים אשר בשושן נקהלו בשלשה עשר בו ובארבעה עשר בו ונוח בחמשה עשר בו ועשה אתו יום משתה ושמחה׃,Hebrew
על כן היהודים הפרוזים הישבים בערי הפרזות עשים את יום ארבעה עשר לחדש אדר שמחה ומשתה ויום טוב ומשלוח מנות איש לרעהו׃,Hebrew
ויכתב מרדכי את הדברים האלה וישלח ספרים אל כל היהודים אשר בכל מדינות המלך אחשורוש הקרובים והרחוקים׃,Hebrew
לקים עליהם להיות עשים את יום ארבעה עשר לחדש אדר ואת יום חמשה עשר בו בכל שנה ושנה׃,Hebrew
כימים אשר נחו בהם היהודים מאויביהם והחדש אשר נהפך להם מיגון לשמחה ומאבל ליום טוב לעשות אותם ימי משתה ושמחה ומשלוח מנות איש לרעהו ומתנות לאביונים׃,Hebrew
וקבל היהודים את אשר החלו לעשות ואת אשר כתב מרדכי אליהם׃,Hebrew
כי המן בן המדתא האגגי צרר כל היהודים חשב על היהודים לאבדם והפיל פור הוא הגורל להמם ולאבדם׃,Hebrew
ובבאה לפני המלך אמר עם הספר ישוב מחשבתו הרעה אשר חשב על היהודים על ראשו ותלו אתו ואת בניו על העץ׃,Hebrew
על כן קראו לימים האלה פורים על שם הפור על כן על כל דברי האגרת הזאת ומה ראו על ככה ומה הגיע אליהם׃,Hebrew
קימו וקבל היהודים עליהם ועל זרעם ועל כל הנלוים עליהם ולא יעבור להיות עשים את שני הימים האלה ככתבם וכזמנם בכל שנה ושנה׃,Hebrew
והימים האלה נזכרים ונעשים בכל דור ודור משפחה ומשפחה מדינה ומדינה ועיר ועיר וימי הפורים האלה לא יעברו מתוך היהודים וזכרם לא יסוף מזרעם׃,Hebrew
ותכתב אסתר המלכה בת אביחיל ומרדכי היהודי את כל תקף לקים את אגרת הפורים הזאת השנית׃,Hebrew
וישלח ספרים אל כל היהודים אל שבע ועשרים ומאה מדינה מלכות אחשורוש דברי שלום ואמת׃,Hebrew
לקים את ימי הפרים האלה בזמניהם כאשר קים עליהם מרדכי היהודי ואסתר המלכה וכאשר קימו על נפשם ועל זרעם דברי הצמות וזעקתם׃,Hebrew
ומאמר אסתר קים דברי הפרים האלה ונכתב בספר׃,Hebrew
וישם המלך אחשרש מס על הארץ ואיי הים׃,Hebrew
וכל מעשה תקפו וגבורתו ופרשת גדלת מרדכי אשר גדלו המלך הלוא הם כתובים על ספר דברי הימים למלכי מדי ופרס׃,Hebrew
כי מרדכי היהודי משנה למלך אחשורוש וגדול ליהודים ורצוי לרב אחיו דרש טוב לעמו ודבר שלום לכל זרעו׃,Hebrew
איש היה בארץ עוץ איוב שמו והיה האיש ההוא תם וישר וירא אלהים וסר מרע׃,Hebrew
ויולדו לו שבעה בנים ושלוש בנות׃,Hebrew
ויהי מקנהו שבעת אלפי צאן ושלשת אלפי גמלים וחמש מאות צמד בקר וחמש מאות אתונות ועבדה רבה מאד ויהי האיש ההוא גדול מכל בני קדם׃,Hebrew
והלכו בניו ועשו משתה בית איש יומו ושלחו וקראו לשלשת אחיתיהם לאכל ולשתות עמהם׃,Hebrew
ויהי כי הקיפו ימי המשתה וישלח איוב ויקדשם והשכים בבקר והעלה עלות מספר כלם כי אמר איוב אולי חטאו בני וברכו אלהים בלבבם ככה יעשה איוב כל הימים׃,Hebrew
ויהי היום ויבאו בני האלהים להתיצב על יהוה ויבוא גם השטן בתוכם׃,Hebrew
ויאמר יהוה אל השטן מאין תבא ויען השטן את יהוה ויאמר משוט בארץ ומהתהלך בה׃,Hebrew
ויאמר יהוה אל השטן השמת לבך על עבדי איוב כי אין כמהו בארץ איש תם וישר ירא אלהים וסר מרע׃,Hebrew
ויען השטן את יהוה ויאמר החנם ירא איוב אלהים׃,Hebrew
הלא את שכת בעדו ובעד ביתו ובעד כל אשר לו מסביב מעשה ידיו ברכת ומקנהו פרץ בארץ׃,Hebrew
ואולם שלח נא ידך וגע בכל אשר לו אם לא על פניך יברכך׃,Hebrew
ויאמר יהוה אל השטן הנה כל אשר לו בידך רק אליו אל תשלח ידך ויצא השטן מעם פני יהוה׃,Hebrew
ויהי היום ובניו ובנתיו אכלים ושתים יין בבית אחיהם הבכור׃,Hebrew
ומלאך בא אל איוב ויאמר הבקר היו חרשות והאתנות רעות על ידיהם׃,Hebrew
ותפל שבא ותקחם ואת הנערים הכו לפי חרב ואמלטה רק אני לבדי להגיד לך׃,Hebrew
עוד זה מדבר וזה בא ויאמר אש אלהים נפלה מן השמים ותבער בצאן ובנערים ותאכלם ואמלטה רק אני לבדי להגיד לך׃,Hebrew
עוד זה מדבר וזה בא ויאמר כשדים שמו שלשה ראשים ויפשטו על הגמלים ויקחום ואת הנערים הכו לפי חרב ואמלטה רק אני לבדי להגיד לך׃,Hebrew
עד זה מדבר וזה בא ויאמר בניך ובנותיך אכלים ושתים יין בבית אחיהם הבכור׃,Hebrew
והנה רוח גדולה באה מעבר המדבר ויגע בארבע פנות הבית ויפל על הנערים וימותו ואמלטה רק אני לבדי להגיד לך׃,Hebrew
ויקם איוב ויקרע את מעלו ויגז את ראשו ויפל ארצה וישתחו׃,Hebrew
ויאמר ערם יצתי מבטן אמי וערם אשוב שמה יהוה נתן ויהוה לקח יהי שם יהוה מברך׃,Hebrew
בכל זאת לא חטא איוב ולא נתן תפלה לאלהים׃,Hebrew
ויהי היום ויבאו בני האלהים להתיצב על יהוה ויבוא גם השטן בתכם להתיצב על יהוה׃,Hebrew
ויאמר יהוה אל השטן אי מזה תבא ויען השטן את יהוה ויאמר משט בארץ ומהתהלך בה׃,Hebrew
ויאמר יהוה אל השטן השמת לבך אל עבדי איוב כי אין כמהו בארץ איש תם וישר ירא אלהים וסר מרע ועדנו מחזיק בתמתו ותסיתני בו לבלעו חנם׃,Hebrew
ויען השטן את יהוה ויאמר עור בעד עור וכל אשר לאיש יתן בעד נפשו׃,Hebrew
אולם שלח נא ידך וגע אל עצמו ואל בשרו אם לא אל פניך יברכך׃,Hebrew
ויאמר יהוה אל השטן הנו בידך אך את נפשו שמר׃,Hebrew
ויצא השטן מאת פני יהוה ויך את איוב בשחין רע מכף רגלו עד קדקדו׃,Hebrew
ויקח לו חרש להתגרד בו והוא ישב בתוך האפר׃,Hebrew
ותאמר לו אשתו עדך מחזיק בתמתך ברך אלהים ומת׃,Hebrew
ויאמר אליה כדבר אחת הנבלות תדברי גם את הטוב נקבל מאת האלהים ואת הרע לא נקבל בכל זאת לא חטא איוב בשפתיו׃,Hebrew
וישמעו שלשת רעי איוב את כל הרעה הזאת הבאה עליו ויבאו איש ממקמו אליפז התימני ובלדד השוחי וצופר הנעמתי ויועדו יחדו לבוא לנוד לו ולנחמו׃,Hebrew
וישאו את עיניהם מרחוק ולא הכירהו וישאו קולם ויבכו ויקרעו איש מעלו ויזרקו עפר על ראשיהם השמימה׃,Hebrew
וישבו אתו לארץ שבעת ימים ושבעת לילות ואין דבר אליו דבר כי ראו כי גדל הכאב מאד׃,Hebrew
אחרי כן פתח איוב את פיהו ויקלל את יומו׃,Hebrew
ויען איוב ויאמר׃,Hebrew
יאבד יום אולד בו והלילה אמר הרה גבר׃,Hebrew
היום ההוא יהי חשך אל ידרשהו אלוה ממעל ואל תופע עליו נהרה׃,Hebrew
יגאלהו חשך וצלמות תשכן עליו עננה יבעתהו כמרירי יום׃,Hebrew
הלילה ההוא יקחהו אפל אל יחד בימי שנה במספר ירחים אל יבא׃,Hebrew
הנה הלילה ההוא יהי גלמוד אל תבא רננה בו׃,Hebrew
יקבהו אררי יום העתידים ערר לויתן׃,Hebrew
יחשכו כוכבי נשפו יקו לאור ואין ואל יראה בעפעפי שחר׃,Hebrew
כי לא סגר דלתי בטני ויסתר עמל מעיני׃,Hebrew
למה לא מרחם אמות מבטן יצאתי ואגוע׃,Hebrew
מדוע קדמוני ברכים ומה שדים כי אינק׃,Hebrew
כי עתה שכבתי ואשקוט ישנתי אז ינוח לי׃,Hebrew
עם מלכים ויעצי ארץ הבנים חרבות למו׃,Hebrew
או עם שרים זהב להם הממלאים בתיהם כסף׃,Hebrew
או כנפל טמון לא אהיה כעללים לא ראו אור׃,Hebrew
שם רשעים חדלו רגז ושם ינוחו יגיעי כח׃,Hebrew
יחד אסירים שאננו לא שמעו קול נגש׃,Hebrew
קטן וגדול שם הוא ועבד חפשי מאדניו׃,Hebrew
למה יתן לעמל אור וחיים למרי נפש׃,Hebrew
המחכים למות ואיננו ויחפרהו ממטמונים׃,Hebrew
השמחים אלי גיל ישישו כי ימצאו קבר׃,Hebrew
לגבר אשר דרכו נסתרה ויסך אלוה בעדו׃,Hebrew
כי לפני לחמי אנחתי תבא ויתכו כמים שאגתי׃,Hebrew
כי פחד פחדתי ויאתיני ואשר יגרתי יבא לי׃,Hebrew
לא שלותי ולא שקטתי ולא נחתי ויבא רגז׃,Hebrew
ויען אליפז התימני ויאמר׃,Hebrew
הנסה דבר אליך תלאה ועצר במלין מי יוכל׃,Hebrew
הנה יסרת רבים וידים רפות תחזק׃,Hebrew
כושל יקימון מליך וברכים כרעות תאמץ׃,Hebrew
כי עתה תבוא אליך ותלא תגע עדיך ותבהל׃,Hebrew
הלא יראתך כסלתך תקותך ותם דרכיך׃,Hebrew
זכר נא מי הוא נקי אבד ואיפה ישרים נכחדו׃,Hebrew
כאשר ראיתי חרשי און וזרעי עמל יקצרהו׃,Hebrew
מנשמת אלוה יאבדו ומרוח אפו יכלו׃,Hebrew
שאגת אריה וקול שחל ושני כפירים נתעו׃,Hebrew
ליש אבד מבלי טרף ובני לביא יתפרדו׃,Hebrew
ואלי דבר יגנב ותקח אזני שמץ מנהו׃,Hebrew
בשעפים מחזינות לילה בנפל תרדמה על אנשים׃,Hebrew
פחד קראני ורעדה ורב עצמותי הפחיד׃,Hebrew
ורוח על פני יחלף תסמר שערת בשרי׃,Hebrew
יעמד ולא אכיר מראהו תמונה לנגד עיני דממה וקול אשמע׃,Hebrew
האנוש מאלוה יצדק אם מעשהו יטהר גבר׃,Hebrew
הן בעבדיו לא יאמין ובמלאכיו ישים תהלה׃,Hebrew
אף שכני בתי חמר אשר בעפר יסודם ידכאום לפני עש׃,Hebrew
מבקר לערב יכתו מבלי משים לנצח יאבדו׃,Hebrew
הלא נסע יתרם בם ימותו ולא בחכמה׃,Hebrew
קרא נא היש עונך ואל מי מקדשים תפנה׃,Hebrew
כי לאויל יהרג כעש ופתה תמית קנאה׃,Hebrew
אני ראיתי אויל משריש ואקוב נוהו פתאם׃,Hebrew
ירחקו בניו מישע וידכאו בשער ואין מציל׃,Hebrew
אשר קצירו רעב יאכל ואל מצנים יקחהו ושאף צמים חילם׃,Hebrew
כי לא יצא מעפר און ומאדמה לא יצמח עמל׃,Hebrew
כי אדם לעמל יולד ובני רשף יגביהו עוף׃,Hebrew
אולם אני אדרש אל אל ואל אלהים אשים דברתי׃,Hebrew
עשה גדלות ואין חקר נפלאות עד אין מספר׃,Hebrew
הנתן מטר על פני ארץ ושלח מים על פני חוצות׃,Hebrew
לשום שפלים למרום וקדרים שגבו ישע׃,Hebrew
מפר מחשבות ערומים ולא תעשינה ידיהם תושיה׃,Hebrew
לכד חכמים בערמם ועצת נפתלים נמהרה׃,Hebrew
יומם יפגשו חשך וכלילה ימששו בצהרים׃,Hebrew
וישע מחרב מפיהם ומיד חזק אביון׃,Hebrew
ותהי לדל תקוה ועלתה קפצה פיה׃,Hebrew
הנה אשרי אנוש יוכחנו אלוה ומוסר שדי אל תמאס׃,Hebrew
כי הוא יכאיב ויחבש ימחץ וידו תרפינה׃,Hebrew
בשש צרות יצילך ובשבע לא יגע בך רע׃,Hebrew
ברעב פדך ממות ובמלחמה מידי חרב׃,Hebrew
בשוט לשון תחבא ולא תירא משד כי יבוא׃,Hebrew
לשד ולכפן תשחק ומחית הארץ אל תירא׃,Hebrew
כי עם אבני השדה בריתך וחית השדה השלמה לך׃,Hebrew
וידעת כי שלום אהלך ופקדת נוך ולא תחטא׃,Hebrew
וידעת כי רב זרעך וצאצאיך כעשב הארץ׃,Hebrew
תבוא בכלח אלי קבר כעלות גדיש בעתו׃,Hebrew
הנה זאת חקרנוה כן היא שמענה ואתה דע לך׃,Hebrew
ויען איוב ויאמר׃,Hebrew
לו שקול ישקל כעשי והיתי במאזנים ישאו יחד׃,Hebrew
כי עתה מחול ימים יכבד על כן דברי לעו׃,Hebrew
כי חצי שדי עמדי אשר חמתם שתה רוחי בעותי אלוה יערכוני׃,Hebrew
הינהק פרא עלי דשא אם יגעה שור על בלילו׃,Hebrew
היאכל תפל מבלי מלח אם יש טעם בריר חלמות׃,Hebrew
מאנה לנגוע נפשי המה כדוי לחמי׃,Hebrew
מי יתן תבוא שאלתי ותקותי יתן אלוה׃,Hebrew
ויאל אלוה וידכאני יתר ידו ויבצעני׃,Hebrew
ותהי עוד נחמתי ואסלדה בחילה לא יחמול כי לא כחדתי אמרי קדוש׃,Hebrew
מה כחי כי איחל ומה קצי כי אאריך נפשי׃,Hebrew
אם כח אבנים כחי אם בשרי נחוש׃,Hebrew
האם אין עזרתי בי ותשיה נדחה ממני׃,Hebrew
למס מרעהו חסד ויראת שדי יעזוב׃,Hebrew
אחי בגדו כמו נחל כאפיק נחלים יעברו׃,Hebrew
הקדרים מני קרח עלימו יתעלם שלג׃,Hebrew
בעת יזרבו נצמתו בחמו נדעכו ממקומם׃,Hebrew
ילפתו ארחות דרכם יעלו בתהו ויאבדו׃,Hebrew
הביטו ארחות תמא הליכת שבא קוו למו׃,Hebrew
בשו כי בטח באו עדיה ויחפרו׃,Hebrew
כי עתה הייתם לא תראו חתת ותיראו׃,Hebrew
הכי אמרתי הבו לי ומכחכם שחדו בעדי׃,Hebrew
ומלטוני מיד צר ומיד עריצים תפדוני׃,Hebrew
הורוני ואני אחריש ומה שגיתי הבינו לי׃,Hebrew
מה נמרצו אמרי ישר ומה יוכיח הוכח מכם׃,Hebrew
הלהוכח מלים תחשבו ולרוח אמרי נאש׃,Hebrew
אף על יתום תפילו ותכרו על ריעכם׃,Hebrew
ועתה הואילו פנו בי ועל פניכם אם אכזב׃,Hebrew
שבו נא אל תהי עולה ושבי עוד צדקי בה׃,Hebrew
היש בלשוני עולה אם חכי לא יבין הוות׃,Hebrew
הלא צבא לאנוש על ארץ וכימי שכיר ימיו׃,Hebrew
כעבד ישאף צל וכשכיר יקוה פעלו׃,Hebrew
כן הנחלתי לי ירחי שוא ולילות עמל מנו לי׃,Hebrew
אם שכבתי ואמרתי מתי אקום ומדד ערב ושבעתי נדדים עדי נשף׃,Hebrew
לבש בשרי רמה וגיש עפר עורי רגע וימאס׃,Hebrew
ימי קלו מני ארג ויכלו באפס תקוה׃,Hebrew
זכר כי רוח חיי לא תשוב עיני לראות טוב׃,Hebrew
לא תשורני עין ראי עיניך בי ואינני׃,Hebrew
כלה ענן וילך כן יורד שאול לא יעלה׃,Hebrew
לא ישוב עוד לביתו ולא יכירנו עוד מקמו׃,Hebrew
גם אני לא אחשך פי אדברה בצר רוחי אשיחה במר נפשי׃,Hebrew
הים אני אם תנין כי תשים עלי משמר׃,Hebrew
כי אמרתי תנחמני ערשי ישא בשיחי משכבי׃,Hebrew
וחתתני בחלמות ומחזינות תבעתני׃,Hebrew
ותבחר מחנק נפשי מות מעצמותי׃,Hebrew
מאסתי לא לעלם אחיה חדל ממני כי הבל ימי׃,Hebrew
מה אנוש כי תגדלנו וכי תשית אליו לבך׃,Hebrew
ותפקדנו לבקרים לרגעים תבחננו׃,Hebrew
כמה לא תשעה ממני לא תרפני עד בלעי רקי׃,Hebrew
חטאתי מה אפעל לך נצר האדם למה שמתני למפגע לך ואהיה עלי למשא׃,Hebrew
ומה לא תשא פשעי ותעביר את עוני כי עתה לעפר אשכב ושחרתני ואינני׃,Hebrew
ויען בלדד השוחי ויאמר׃,Hebrew
עד אן תמלל אלה ורוח כביר אמרי פיך׃,Hebrew
האל יעות משפט ואם שדי יעות צדק׃,Hebrew
אם בניך חטאו לו וישלחם ביד פשעם׃,Hebrew
אם אתה תשחר אל אל ואל שדי תתחנן׃,Hebrew
אם זך וישר אתה כי עתה יעיר עליך ושלם נות צדקך׃,Hebrew
והיה ראשיתך מצער ואחריתך ישגה מאד׃,Hebrew
כי שאל נא לדר רישון וכונן לחקר אבותם׃,Hebrew
כי תמול אנחנו ולא נדע כי צל ימינו עלי ארץ׃,Hebrew
הלא הם יורוך יאמרו לך ומלבם יוצאו מלים׃,Hebrew
היגאה גמא בלא בצה ישגה אחו בלי מים׃,Hebrew
עדנו באבו לא יקטף ולפני כל חציר ייבש׃,Hebrew
כן ארחות כל שכחי אל ותקות חנף תאבד׃,Hebrew
אשר יקוט כסלו ובית עכביש מבטחו׃,Hebrew
ישען על ביתו ולא יעמד יחזיק בו ולא יקום׃,Hebrew
רטב הוא לפני שמש ועל גנתו ינקתו תצא׃,Hebrew
על גל שרשיו יסבכו בית אבנים יחזה׃,Hebrew
אם יבלענו ממקומו וכחש בו לא ראיתיך׃,Hebrew
הן הוא משוש דרכו ומעפר אחר יצמחו׃,Hebrew
הן אל לא ימאס תם ולא יחזיק ביד מרעים׃,Hebrew
עד ימלה שחוק פיך ושפתיך תרועה׃,Hebrew
שנאיך ילבשו בשת ואהל רשעים איננו׃,Hebrew
ויען איוב ויאמר׃,Hebrew
אמנם ידעתי כי כן ומה יצדק אנוש עם אל׃,Hebrew
אם יחפץ לריב עמו לא יעננו אחת מני אלף׃,Hebrew
חכם לבב ואמיץ כח מי הקשה אליו וישלם׃,Hebrew
המעתיק הרים ולא ידעו אשר הפכם באפו׃,Hebrew
המרגיז ארץ ממקומה ועמודיה יתפלצון׃,Hebrew
האמר לחרס ולא יזרח ובעד כוכבים יחתם׃,Hebrew
נטה שמים לבדו ודורך על במתי ים׃,Hebrew
עשה עש כסיל וכימה וחדרי תמן׃,Hebrew
עשה גדלות עד אין חקר ונפלאות עד אין מספר׃,Hebrew
הן יעבר עלי ולא אראה ויחלף ולא אבין לו׃,Hebrew
הן יחתף מי ישיבנו מי יאמר אליו מה תעשה׃,Hebrew
אלוה לא ישיב אפו תחתו שחחו עזרי רהב׃,Hebrew
אף כי אנכי אעננו אבחרה דברי עמו׃,Hebrew
אשר אם צדקתי לא אענה למשפטי אתחנן׃,Hebrew
אם קראתי ויענני לא אאמין כי יאזין קולי׃,Hebrew
אשר בשערה ישופני והרבה פצעי חנם׃,Hebrew
לא יתנני השב רוחי כי ישבעני ממררים׃,Hebrew
אם לכח אמיץ הנה ואם למשפט מי יועידני׃,Hebrew
אם אצדק פי ירשיעני תם אני ויעקשני׃,Hebrew
תם אני לא אדע נפשי אמאס חיי׃,Hebrew
אחת היא על כן אמרתי תם ורשע הוא מכלה׃,Hebrew
אם שוט ימית פתאם למסת נקים ילעג׃,Hebrew
ארץ נתנה ביד רשע פני שפטיה יכסה אם לא אפוא מי הוא׃,Hebrew
וימי קלו מני רץ ברחו לא ראו טובה׃,Hebrew
חלפו עם אניות אבה כנשר יטוש עלי אכל׃,Hebrew
אם אמרי אשכחה שיחי אעזבה פני ואבליגה׃,Hebrew
יגרתי כל עצבתי ידעתי כי לא תנקני׃,Hebrew
אנכי ארשע למה זה הבל איגע׃,Hebrew
אם התרחצתי במו שלג והזכותי בבר כפי׃,Hebrew
אז בשחת תטבלני ותעבוני שלמותי׃,Hebrew
כי לא איש כמני אעננו נבוא יחדו במשפט׃,Hebrew
לא יש בינינו מוכיח ישת ידו על שנינו׃,Hebrew
יסר מעלי שבטו ואמתו אל תבעתני׃,Hebrew
אדברה ולא איראנו כי לא כן אנכי עמדי׃,Hebrew
נקטה נפשי בחיי אעזבה עלי שיחי אדברה במר נפשי׃,Hebrew
אמר אל אלוה אל תרשיעני הודיעני על מה תריבני׃,Hebrew
הטוב לך כי תעשק כי תמאס יגיע כפיך ועל עצת רשעים הופעת׃,Hebrew
העיני בשר לך אם כראות אנוש תראה׃,Hebrew
הכימי אנוש ימיך אם שנותיך כימי גבר׃,Hebrew
כי תבקש לעוני ולחטאתי תדרוש׃,Hebrew
על דעתך כי לא ארשע ואין מידך מציל׃,Hebrew
ידיך עצבוני ויעשוני יחד סביב ותבלעני׃,Hebrew
זכר נא כי כחמר עשיתני ואל עפר תשיבני׃,Hebrew
הלא כחלב תתיכני וכגבנה תקפיאני׃,Hebrew
עור ובשר תלבישני ובעצמות וגידים תסככני׃,Hebrew
חיים וחסד עשית עמדי ופקדתך שמרה רוחי׃,Hebrew
ואלה צפנת בלבבך ידעתי כי זאת עמך׃,Hebrew
אם חטאתי ושמרתני ומעוני לא תנקני׃,Hebrew
אם רשעתי אללי לי וצדקתי לא אשא ראשי שבע קלון וראה עניי׃,Hebrew
ויגאה כשחל תצודני ותשב תתפלא בי׃,Hebrew
תחדש עדיך נגדי ותרב כעשך עמדי חליפות וצבא עמי׃,Hebrew
ולמה מרחם הצאתני אגוע ועין לא תראני׃,Hebrew
כאשר לא הייתי אהיה מבטן לקבר אובל׃,Hebrew
הלא מעט ימי יחדל ישית ממני ואבליגה מעט׃,Hebrew
בטרם אלך ולא אשוב אל ארץ חשך וצלמות׃,Hebrew
ארץ עפתה כמו אפל צלמות ולא סדרים ותפע כמו אפל׃,Hebrew
ויען צפר הנעמתי ויאמר׃,Hebrew
הרב דברים לא יענה ואם איש שפתים יצדק׃,Hebrew
בדיך מתים יחרישו ותלעג ואין מכלם׃,Hebrew
ותאמר זך לקחי ובר הייתי בעיניך׃,Hebrew
ואולם מי יתן אלוה דבר ויפתח שפתיו עמך׃,Hebrew
ויגד לך תעלמות חכמה כי כפלים לתושיה ודע כי ישה לך אלוה מעונך׃,Hebrew
החקר אלוה תמצא אם עד תכלית שדי תמצא׃,Hebrew
גבהי שמים מה תפעל עמקה משאול מה תדע׃,Hebrew
ארכה מארץ מדה ורחבה מני ים׃,Hebrew
אם יחלף ויסגיר ויקהיל ומי ישיבנו׃,Hebrew
כי הוא ידע מתי שוא וירא און ולא יתבונן׃,Hebrew
ואיש נבוב ילבב ועיר פרא אדם יולד׃,Hebrew
אם אתה הכינות לבך ופרשת אליו כפך׃,Hebrew
אם און בידך הרחיקהו ואל תשכן באהליך עולה׃,Hebrew
כי אז תשא פניך ממום והיית מצק ולא תירא׃,Hebrew
כי אתה עמל תשכח כמים עברו תזכר׃,Hebrew
ומצהרים יקום חלד תעפה כבקר תהיה׃,Hebrew
ובטחת כי יש תקוה וחפרת לבטח תשכב׃,Hebrew
ורבצת ואין מחריד וחלו פניך רבים׃,Hebrew
ועיני רשעים תכלינה ומנוס אבד מנהם ותקותם מפח נפש׃,Hebrew
ויען איוב ויאמר׃,Hebrew
אמנם כי אתם עם ועמכם תמות חכמה׃,Hebrew
גם לי לבב כמוכם לא נפל אנכי מכם ואת מי אין כמו אלה׃,Hebrew
שחק לרעהו אהיה קרא לאלוה ויענהו שחוק צדיק תמים׃,Hebrew
לפיד בוז לעשתות שאנן נכון למועדי רגל׃,Hebrew
ישליו אהלים לשדדים ובטחות למרגיזי אל לאשר הביא אלוה בידו׃,Hebrew
ואולם שאל נא בהמות ותרך ועוף השמים ויגד לך׃,Hebrew
או שיח לארץ ותרך ויספרו לך דגי הים׃,Hebrew
מי לא ידע בכל אלה כי יד יהוה עשתה זאת׃,Hebrew
אשר בידו נפש כל חי ורוח כל בשר איש׃,Hebrew
הלא אזן מלין תבחן וחך אכל יטעם לו׃,Hebrew
בישישים חכמה וארך ימים תבונה׃,Hebrew
עמו חכמה וגבורה לו עצה ותבונה׃,Hebrew
הן יהרוס ולא יבנה יסגר על איש ולא יפתח׃,Hebrew
הן יעצר במים ויבשו וישלחם ויהפכו ארץ׃,Hebrew
עמו עז ותושיה לו שגג ומשגה׃,Hebrew
מוליך יועצים שולל ושפטים יהולל׃,Hebrew
מוסר מלכים פתח ויאסר אזור במתניהם׃,Hebrew
מוליך כהנים שולל ואתנים יסלף׃,Hebrew
מסיר שפה לנאמנים וטעם זקנים יקח׃,Hebrew
שופך בוז על נדיבים ומזיח אפיקים רפה׃,Hebrew
מגלה עמקות מני חשך ויצא לאור צלמות׃,Hebrew
משגיא לגוים ויאבדם שטח לגוים וינחם׃,Hebrew
מסיר לב ראשי עם הארץ ויתעם בתהו לא דרך׃,Hebrew
ימששו חשך ולא אור ויתעם כשכור׃,Hebrew
הן כל ראתה עיני שמעה אזני ותבן לה׃,Hebrew
כדעתכם ידעתי גם אני לא נפל אנכי מכם׃,Hebrew
אולם אני אל שדי אדבר והוכח אל אל אחפץ׃,Hebrew
ואולם אתם טפלי שקר רפאי אלל כלכם׃,Hebrew
מי יתן החרש תחרישון ותהי לכם לחכמה׃,Hebrew
שמעו נא תוכחתי ורבות שפתי הקשיבו׃,Hebrew
הלאל תדברו עולה ולו תדברו רמיה׃,Hebrew
הפניו תשאון אם לאל תריבון׃,Hebrew
הטוב כי יחקר אתכם אם כהתל באנוש תהתלו בו׃,Hebrew
הוכח יוכיח אתכם אם בסתר פנים תשאון׃,Hebrew
הלא שאתו תבעת אתכם ופחדו יפל עליכם׃,Hebrew
זכרניכם משלי אפר לגבי חמר גביכם׃,Hebrew
החרישו ממני ואדברה אני ויעבר עלי מה׃,Hebrew
על מה אשא בשרי בשני ונפשי אשים בכפי׃,Hebrew
הן יקטלני לא איחל אך דרכי אל פניו אוכיח׃,Hebrew
גם הוא לי לישועה כי לא לפניו חנף יבוא׃,Hebrew
שמעו שמוע מלתי ואחותי באזניכם׃,Hebrew
הנה נא ערכתי משפט ידעתי כי אני אצדק׃,Hebrew
מי הוא יריב עמדי כי עתה אחריש ואגוע׃,Hebrew
אך שתים אל תעש עמדי אז מפניך לא אסתר׃,Hebrew
כפך מעלי הרחק ואמתך אל תבעתני׃,Hebrew
וקרא ואנכי אענה או אדבר והשיבני׃,Hebrew
כמה לי עונות וחטאות פשעי וחטאתי הדיעני׃,Hebrew
למה פניך תסתיר ותחשבני לאויב לך׃,Hebrew
העלה נדף תערוץ ואת קש יבש תרדף׃,Hebrew
כי תכתב עלי מררות ותורישני עונות נעורי׃,Hebrew
ותשם בסד רגלי ותשמור כל ארחותי על שרשי רגלי תתחקה׃,Hebrew
והוא כרקב יבלה כבגד אכלו עש׃,Hebrew
אדם ילוד אשה קצר ימים ושבע רגז׃,Hebrew
כציץ יצא וימל ויברח כצל ולא יעמוד׃,Hebrew
אף על זה פקחת עינך ואתי תביא במשפט עמך׃,Hebrew
מי יתן טהור מטמא לא אחד׃,Hebrew
אם חרוצים ימיו מספר חדשיו אתך חקו עשית ולא יעבור׃,Hebrew
שעה מעליו ויחדל עד ירצה כשכיר יומו׃,Hebrew
כי יש לעץ תקוה אם יכרת ועוד יחליף וינקתו לא תחדל׃,Hebrew
אם יזקין בארץ שרשו ובעפר ימות גזעו׃,Hebrew
מריח מים יפרח ועשה קציר כמו נטע׃,Hebrew
וגבר ימות ויחלש ויגוע אדם ואיו׃,Hebrew
אזלו מים מני ים ונהר יחרב ויבש׃,Hebrew
ואיש שכב ולא יקום עד בלתי שמים לא יקיצו ולא יערו משנתם׃,Hebrew
מי יתן בשאול תצפנני תסתירני עד שוב אפך תשית לי חק ותזכרני׃,Hebrew
אם ימות גבר היחיה כל ימי צבאי איחל עד בוא חליפתי׃,Hebrew
תקרא ואנכי אענך למעשה ידיך תכסף׃,Hebrew
כי עתה צעדי תספור לא תשמור על חטאתי׃,Hebrew
חתם בצרור פשעי ותטפל על עוני׃,Hebrew
ואולם הר נופל יבול וצור יעתק ממקמו׃,Hebrew
אבנים שחקו מים תשטף ספיחיה עפר ארץ ותקות אנוש האבדת׃,Hebrew
תתקפהו לנצח ויהלך משנה פניו ותשלחהו׃,Hebrew
יכבדו בניו ולא ידע ויצערו ולא יבין למו׃,Hebrew
אך בשרו עליו יכאב ונפשו עליו תאבל׃,Hebrew
ויען אליפז התימני ויאמר׃,Hebrew
החכם יענה דעת רוח וימלא קדים בטנו׃,Hebrew
הוכח בדבר לא יסכון ומלים לא יועיל בם׃,Hebrew
אף אתה תפר יראה ותגרע שיחה לפני אל׃,Hebrew
כי יאלף עונך פיך ותבחר לשון ערומים׃,Hebrew
ירשיעך פיך ולא אני ושפתיך יענו בך׃,Hebrew
הראישון אדם תולד ולפני גבעות חוללת׃,Hebrew
הבסוד אלוה תשמע ותגרע אליך חכמה׃,Hebrew
מה ידעת ולא נדע תבין ולא עמנו הוא׃,Hebrew
גם שב גם ישיש בנו כביר מאביך ימים׃,Hebrew
המעט ממך תנחמות אל ודבר לאט עמך׃,Hebrew
מה יקחך לבך ומה ירזמון עיניך׃,Hebrew
כי תשיב אל אל רוחך והצאת מפיך מלין׃,Hebrew
מה אנוש כי יזכה וכי יצדק ילוד אשה׃,Hebrew
הן בקדשו לא יאמין ושמים לא זכו בעיניו׃,Hebrew
אף כי נתעב ונאלח איש שתה כמים עולה׃,Hebrew
אחוך שמע לי וזה חזיתי ואספרה׃,Hebrew
אשר חכמים יגידו ולא כחדו מאבותם׃,Hebrew
להם לבדם נתנה הארץ ולא עבר זר בתוכם׃,Hebrew
כל ימי רשע הוא מתחולל ומספר שנים נצפנו לעריץ׃,Hebrew
קול פחדים באזניו בשלום שודד יבואנו׃,Hebrew
לא יאמין שוב מני חשך וצפו הוא אלי חרב׃,Hebrew
נדד הוא ללחם איה ידע כי נכון בידו יום חשך׃,Hebrew
יבעתהו צר ומצוקה תתקפהו כמלך עתיד לכידור׃,Hebrew
כי נטה אל אל ידו ואל שדי יתגבר׃,Hebrew
ירוץ אליו בצואר בעבי גבי מגניו׃,Hebrew
כי כסה פניו בחלבו ויעש פימה עלי כסל׃,Hebrew
וישכון ערים נכחדות בתים לא ישבו למו אשר התעתדו לגלים׃,Hebrew
לא יעשר ולא יקום חילו ולא יטה לארץ מנלם׃,Hebrew
לא יסור מני חשך ינקתו תיבש שלהבת ויסור ברוח פיו׃,Hebrew
אל יאמן בשו נתעה כי שוא תהיה תמורתו׃,Hebrew
בלא יומו תמלא וכפתו לא רעננה׃,Hebrew
יחמס כגפן בסרו וישלך כזית נצתו׃,Hebrew
כי עדת חנף גלמוד ואש אכלה אהלי שחד׃,Hebrew
הרה עמל וילד און ובטנם תכין מרמה׃,Hebrew
ויען איוב ויאמר׃,Hebrew
שמעתי כאלה רבות מנחמי עמל כלכם׃,Hebrew
הקץ לדברי רוח או מה ימריצך כי תענה׃,Hebrew
גם אנכי ככם אדברה לו יש נפשכם תחת נפשי אחבירה עליכם במלים ואניעה עליכם במו ראשי׃,Hebrew
אאמצכם במו פי וניד שפתי יחשך׃,Hebrew
אם אדברה לא יחשך כאבי ואחדלה מה מני יהלך׃,Hebrew
אך עתה הלאני השמות כל עדתי׃,Hebrew
ותקמטני לעד היה ויקם בי כחשי בפני יענה׃,Hebrew
אפו טרף וישטמני חרק עלי בשניו צרי ילטוש עיניו לי׃,Hebrew
פערו עלי בפיהם בחרפה הכו לחיי יחד עלי יתמלאון׃,Hebrew
יסגירני אל אל עויל ועל ידי רשעים ירטני׃,Hebrew
שלו הייתי ויפרפרני ואחז בערפי ויפצפצני ויקימני לו למטרה׃,Hebrew
יסבו עלי רביו יפלח כליותי ולא יחמול ישפך לארץ מררתי׃,Hebrew
יפרצני פרץ על פני פרץ ירץ עלי כגבור׃,Hebrew
שק תפרתי עלי גלדי ועללתי בעפר קרני׃,Hebrew
פני חמרמרה מני בכי ועל עפעפי צלמות׃,Hebrew
על לא חמס בכפי ותפלתי זכה׃,Hebrew
ארץ אל תכסי דמי ואל יהי מקום לזעקתי׃,Hebrew
גם עתה הנה בשמים עדי ושהדי במרומים׃,Hebrew
מליצי רעי אל אלוה דלפה עיני׃,Hebrew
ויוכח לגבר עם אלוה ובן אדם לרעהו׃,Hebrew
כי שנות מספר יאתיו וארח לא אשוב אהלך׃,Hebrew
רוחי חבלה ימי נזעכו קברים לי׃,Hebrew
אם לא התלים עמדי ובהמרותם תלן עיני׃,Hebrew
שימה נא ערבני עמך מי הוא לידי יתקע׃,Hebrew
כי לבם צפנת משכל על כן לא תרמם׃,Hebrew
לחלק יגיד רעים ועיני בניו תכלנה׃,Hebrew
והצגני למשל עמים ותפת לפנים אהיה׃,Hebrew
ותכה מכעש עיני ויצרי כצל כלם׃,Hebrew
ישמו ישרים על זאת ונקי על חנף יתערר׃,Hebrew
ויאחז צדיק דרכו וטהר ידים יסיף אמץ׃,Hebrew
ואולם כלם תשבו ובאו נא ולא אמצא בכם חכם׃,Hebrew
ימי עברו זמתי נתקו מורשי לבבי׃,Hebrew
לילה ליום ישימו אור קרוב מפני חשך׃,Hebrew
אם אקוה שאול ביתי בחשך רפדתי יצועי׃,Hebrew
לשחת קראתי אבי אתה אמי ואחתי לרמה׃,Hebrew
ואיה אפו תקותי ותקותי מי ישורנה׃,Hebrew
בדי שאל תרדנה אם יחד על עפר נחת׃,Hebrew
ויען בלדד השחי ויאמר׃,Hebrew
עד אנה תשימון קנצי למלין תבינו ואחר נדבר׃,Hebrew
מדוע נחשבנו כבהמה נטמינו בעיניכם׃,Hebrew
טרף נפשו באפו הלמענך תעזב ארץ ויעתק צור ממקמו׃,Hebrew
גם אור רשעים ידעך ולא יגה שביב אשו׃,Hebrew
אור חשך באהלו ונרו עליו ידעך׃,Hebrew
יצרו צעדי אונו ותשליכהו עצתו׃,Hebrew
כי שלח ברשת ברגליו ועל שבכה יתהלך׃,Hebrew
יאחז בעקב פח יחזק עליו צמים׃,Hebrew
טמון בארץ חבלו ומלכדתו עלי נתיב׃,Hebrew
סביב בעתהו בלהות והפיצהו לרגליו׃,Hebrew
יהי רעב אנו ואיד נכון לצלעו׃,Hebrew
יאכל בדי עורו יאכל בדיו בכור מות׃,Hebrew
ינתק מאהלו מבטחו ותצעדהו למלך בלהות׃,Hebrew
תשכון באהלו מבלי לו יזרה על נוהו גפרית׃,Hebrew
מתחת שרשיו יבשו וממעל ימל קצירו׃,Hebrew
זכרו אבד מני ארץ ולא שם לו על פני חוץ׃,Hebrew
יהדפהו מאור אל חשך ומתבל ינדהו׃,Hebrew
לא נין לו ולא נכד בעמו ואין שריד במגוריו׃,Hebrew
על יומו נשמו אחרנים וקדמנים אחזו שער׃,Hebrew
אך אלה משכנות עול וזה מקום לא ידע אל׃,Hebrew
ויען איוב ויאמר׃,Hebrew
עד אנה תוגיון נפשי ותדכאונני במלים׃,Hebrew
זה עשר פעמים תכלימוני לא תבשו תהכרו לי׃,Hebrew
ואף אמנם שגיתי אתי תלין משוגתי׃,Hebrew
אם אמנם עלי תגדילו ותוכיחו עלי חרפתי׃,Hebrew
דעו אפו כי אלוה עותני ומצודו עלי הקיף׃,Hebrew
הן אצעק חמס ולא אענה אשוע ואין משפט׃,Hebrew
ארחי גדר ולא אעבור ועל נתיבותי חשך ישים׃,Hebrew
כבודי מעלי הפשיט ויסר עטרת ראשי׃,Hebrew
יתצני סביב ואלך ויסע כעץ תקותי׃,Hebrew
ויחר עלי אפו ויחשבני לו כצריו׃,Hebrew
יחד יבאו גדודיו ויסלו עלי דרכם ויחנו סביב לאהלי׃,Hebrew
אחי מעלי הרחיק וידעי אך זרו ממני׃,Hebrew
חדלו קרובי ומידעי שכחוני׃,Hebrew
גרי ביתי ואמהתי לזר תחשבני נכרי הייתי בעיניהם׃,Hebrew
לעבדי קראתי ולא יענה במו פי אתחנן לו׃,Hebrew
רוחי זרה לאשתי וחנתי לבני בטני׃,Hebrew
גם עוילים מאסו בי אקומה וידברו בי׃,Hebrew
תעבוני כל מתי סודי וזה אהבתי נהפכו בי׃,Hebrew
בעורי ובבשרי דבקה עצמי ואתמלטה בעור שני׃,Hebrew
חנני חנני אתם רעי כי יד אלוה נגעה בי׃,Hebrew
למה תרדפני כמו אל ומבשרי לא תשבעו׃,Hebrew
מי יתן אפו ויכתבון מלי מי יתן בספר ויחקו׃,Hebrew
בעט ברזל ועפרת לעד בצור יחצבון׃,Hebrew
ואני ידעתי גאלי חי ואחרון על עפר יקום׃,Hebrew
ואחר עורי נקפו זאת ומבשרי אחזה אלוה׃,Hebrew
אשר אני אחזה לי ועיני ראו ולא זר כלו כליתי בחקי׃,Hebrew
כי תאמרו מה נרדף לו ושרש דבר נמצא בי׃,Hebrew
גורו לכם מפני חרב כי חמה עונות חרב למען תדעון שדין׃,Hebrew
ויען צפר הנעמתי ויאמר׃,Hebrew
לכן שעפי ישיבוני ובעבור חושי בי׃,Hebrew
מוסר כלמתי אשמע ורוח מבינתי יענני׃,Hebrew
הזאת ידעת מני עד מני שים אדם עלי ארץ׃,Hebrew
כי רננת רשעים מקרוב ושמחת חנף עדי רגע׃,Hebrew
אם יעלה לשמים שיאו וראשו לעב יגיע׃,Hebrew
כגללו לנצח יאבד ראיו יאמרו איו׃,Hebrew
כחלום יעוף ולא ימצאוהו וידד כחזיון לילה׃,Hebrew
עין שזפתו ולא תוסיף ולא עוד תשורנו מקומו׃,Hebrew
בניו ירצו דלים וידיו תשבנה אונו׃,Hebrew
עצמותיו מלאו עלומו ועמו על עפר תשכב׃,Hebrew
אם תמתיק בפיו רעה יכחידנה תחת לשונו׃,Hebrew
יחמל עליה ולא יעזבנה וימנענה בתוך חכו׃,Hebrew
לחמו במעיו נהפך מרורת פתנים בקרבו׃,Hebrew
חיל בלע ויקאנו מבטנו יורשנו אל׃,Hebrew
ראש פתנים יינק תהרגהו לשון אפעה׃,Hebrew
אל ירא בפלגות נהרי נחלי דבש וחמאה׃,Hebrew
משיב יגע ולא יבלע כחיל תמורתו ולא יעלס׃,Hebrew
כי רצץ עזב דלים בית גזל ולא יבנהו׃,Hebrew
כי לא ידע שלו בבטנו בחמודו לא ימלט׃,Hebrew
אין שריד לאכלו על כן לא יחיל טובו׃,Hebrew
במלאות שפקו יצר לו כל יד עמל תבואנו׃,Hebrew
יהי למלא בטנו ישלח בו חרון אפו וימטר עלימו בלחומו׃,Hebrew
יברח מנשק ברזל תחלפהו קשת נחושה׃,Hebrew
שלף ויצא מגוה וברק ממררתו יהלך עליו אמים׃,Hebrew
כל חשך טמון לצפוניו תאכלהו אש לא נפח ירע שריד באהלו׃,Hebrew
יגלו שמים עונו וארץ מתקוממה לו׃,Hebrew
יגל יבול ביתו נגרות ביום אפו׃,Hebrew
זה חלק אדם רשע מאלהים ונחלת אמרו מאל׃,Hebrew
ויען איוב ויאמר׃,Hebrew
שמעו שמוע מלתי ותהי זאת תנחומתיכם׃,Hebrew
שאוני ואנכי אדבר ואחר דברי תלעיג׃,Hebrew
האנכי לאדם שיחי ואם מדוע לא תקצר רוחי׃,Hebrew
פנו אלי והשמו ושימו יד על פה׃,Hebrew
ואם זכרתי ונבהלתי ואחז בשרי פלצות׃,Hebrew
מדוע רשעים יחיו עתקו גם גברו חיל׃,Hebrew
זרעם נכון לפניהם עמם וצאצאיהם לעיניהם׃,Hebrew
בתיהם שלום מפחד ולא שבט אלוה עליהם׃,Hebrew
שורו עבר ולא יגעל תפלט פרתו ולא תשכל׃,Hebrew
ישלחו כצאן עויליהם וילדיהם ירקדון׃,Hebrew
ישאו כתף וכנור וישמחו לקול עוגב׃,Hebrew
יבלו בטוב ימיהם וברגע שאול יחתו׃,Hebrew
ויאמרו לאל סור ממנו ודעת דרכיך לא חפצנו׃,Hebrew
מה שדי כי נעבדנו ומה נועיל כי נפגע בו׃,Hebrew
הן לא בידם טובם עצת רשעים רחקה מני׃,Hebrew
כמה נר רשעים ידעך ויבא עלימו אידם חבלים יחלק באפו׃,Hebrew
יהיו כתבן לפני רוח וכמץ גנבתו סופה׃,Hebrew
אלוה יצפן לבניו אונו ישלם אליו וידע׃,Hebrew
יראו עינו כידו ומחמת שדי ישתה׃,Hebrew
כי מה חפצו בביתו אחריו ומספר חדשיו חצצו׃,Hebrew
הלאל ילמד דעת והוא רמים ישפוט׃,Hebrew
זה ימות בעצם תמו כלו שלאנן ושליו׃,Hebrew
עטיניו מלאו חלב ומח עצמותיו ישקה׃,Hebrew
וזה ימות בנפש מרה ולא אכל בטובה׃,Hebrew
יחד על עפר ישכבו ורמה תכסה עליהם׃,Hebrew
הן ידעתי מחשבותיכם ומזמות עלי תחמסו׃,Hebrew
כי תאמרו איה בית נדיב ואיה אהל משכנות רשעים׃,Hebrew
הלא שאלתם עוברי דרך ואתתם לא תנכרו׃,Hebrew
כי ליום איד יחשך רע ליום עברות יובלו׃,Hebrew
מי יגיד על פניו דרכו והוא עשה מי ישלם לו׃,Hebrew
והוא לקברות יובל ועל גדיש ישקוד׃,Hebrew
מתקו לו רגבי נחל ואחריו כל אדם ימשוך ולפניו אין מספר׃,Hebrew
ואיך תנחמוני הבל ותשובתיכם נשאר מעל׃,Hebrew
ויען אליפז התמני ויאמר׃,Hebrew
הלאל יסכן גבר כי יסכן עלימו משכיל׃,Hebrew
החפץ לשדי כי תצדק ואם בצע כי תתם דרכיך׃,Hebrew
המיראתך יכיחך יבוא עמך במשפט׃,Hebrew
הלא רעתך רבה ואין קץ לעונתיך׃,Hebrew
כי תחבל אחיך חנם ובגדי ערומים תפשיט׃,Hebrew
לא מים עיף תשקה ומרעב תמנע לחם׃,Hebrew
ואיש זרוע לו הארץ ונשוא פנים ישב בה׃,Hebrew
אלמנות שלחת ריקם וזרעות יתמים ידכא׃,Hebrew
על כן סביבותיך פחים ויבהלך פחד פתאם׃,Hebrew
או חשך לא תראה ושפעת מים תכסך׃,Hebrew
הלא אלוה גבה שמים וראה ראש כוכבים כי רמו׃,Hebrew
ואמרת מה ידע אל הבעד ערפל ישפוט׃,Hebrew
עבים סתר לו ולא יראה וחוג שמים יתהלך׃,Hebrew
הארח עולם תשמר אשר דרכו מתי און׃,Hebrew
אשר קמטו ולא עת נהר יוצק יסודם׃,Hebrew
האמרים לאל סור ממנו ומה יפעל שדי למו׃,Hebrew
והוא מלא בתיהם טוב ועצת רשעים רחקה מני׃,Hebrew
יראו צדיקים וישמחו ונקי ילעג למו׃,Hebrew
אם לא נכחד קימנו ויתרם אכלה אש׃,Hebrew
הסכן נא עמו ושלם בהם תבואתך טובה׃,Hebrew
קח נא מפיו תורה ושים אמריו בלבבך׃,Hebrew
אם תשוב עד שדי תבנה תרחיק עולה מאהלך׃,Hebrew
ושית על עפר בצר ובצור נחלים אופיר׃,Hebrew
והיה שדי בצריך וכסף תועפות לך׃,Hebrew
כי אז על שדי תתענג ותשא אל אלוה פניך׃,Hebrew
תעתיר אליו וישמעך ונדריך תשלם׃,Hebrew
ותגזר אומר ויקם לך ועל דרכיך נגה אור׃,Hebrew
כי השפילו ותאמר גוה ושח עינים יושע׃,Hebrew
ימלט אי נקי ונמלט בבר כפיך׃,Hebrew
ויען איוב ויאמר׃,Hebrew
גם היום מרי שחי ידי כבדה על אנחתי׃,Hebrew
מי יתן ידעתי ואמצאהו אבוא עד תכונתו׃,Hebrew
אערכה לפניו משפט ופי אמלא תוכחות׃,Hebrew
אדעה מלים יענני ואבינה מה יאמר לי׃,Hebrew
הברב כח יריב עמדי לא אך הוא ישם בי׃,Hebrew
שם ישר נוכח עמו ואפלטה לנצח משפטי׃,Hebrew
הן קדם אהלך ואיננו ואחור ולא אבין לו׃,Hebrew
שמאול בעשתו ולא אחז יעטף ימין ולא אראה׃,Hebrew
כי ידע דרך עמדי בחנני כזהב אצא׃,Hebrew
באשרו אחזה רגלי דרכו שמרתי ולא אט׃,Hebrew
מצות שפתיו ולא אמיש מחקי צפנתי אמרי פיו׃,Hebrew
והוא באחד ומי ישיבנו ונפשו אותה ויעש׃,Hebrew
כי ישלים חקי וכהנה רבות עמו׃,Hebrew
על כן מפניו אבהל אתבונן ואפחד ממנו׃,Hebrew
ואל הרך לבי ושדי הבהילני׃,Hebrew
כי לא נצמתי מפני חשך ומפני כסה אפל׃,Hebrew
מדוע משדי לא נצפנו עתים וידעו לא חזו ימיו׃,Hebrew
גבלות ישיגו עדר גזלו וירעו׃,Hebrew
חמור יתומים ינהגו יחבלו שור אלמנה׃,Hebrew
יטו אביונים מדרך יחד חבאו עניי ארץ׃,Hebrew
הן פראים במדבר יצאו בפעלם משחרי לטרף ערבה לו לחם לנערים׃,Hebrew
בשדה בלילו יקצירו וכרם רשע ילקשו׃,Hebrew
ערום ילינו מבלי לבוש ואין כסות בקרה׃,Hebrew
מזרם הרים ירטבו ומבלי מחסה חבקו צור׃,Hebrew
יגזלו משד יתום ועל עני יחבלו׃,Hebrew
ערום הלכו בלי לבוש ורעבים נשאו עמר׃,Hebrew
בין שורתם יצהירו יקבים דרכו ויצמאו׃,Hebrew
מעיר מתים ינאקו ונפש חללים תשוע ואלוה לא ישים תפלה׃,Hebrew
המה היו במרדי אור לא הכירו דרכיו ולא ישבו בנתיבתיו׃,Hebrew
לאור יקום רוצח יקטל עני ואביון ובלילה יהי כגנב׃,Hebrew
ועין נאף שמרה נשף לאמר לא תשורני עין וסתר פנים ישים׃,Hebrew
חתר בחשך בתים יומם חתמו למו לא ידעו אור׃,Hebrew
כי יחדו בקר למו צלמות כי יכיר בלהות צלמות׃,Hebrew
קל הוא על פני מים תקלל חלקתם בארץ לא יפנה דרך כרמים׃,Hebrew
ציה גם חם יגזלו מימי שלג שאול חטאו׃,Hebrew
ישכחהו רחם מתקו רמה עוד לא יזכר ותשבר כעץ עולה׃,Hebrew
רעה עקרה לא תלד ואלמנה לא ייטיב׃,Hebrew
ומשך אבירים בכחו יקום ולא יאמין בחיין׃,Hebrew
יתן לו לבטח וישען ועיניהו על דרכיהם׃,Hebrew
רומו מעט ואיננו והמכו ככל יקפצון וכראש שבלת ימלו׃,Hebrew
ואם לא אפו מי יכזיבני וישם לאל מלתי׃,Hebrew
ויען בלדד השחי ויאמר׃,Hebrew
המשל ופחד עמו עשה שלום במרומיו׃,Hebrew
היש מספר לגדודיו ועל מי לא יקום אורהו׃,Hebrew
ומה יצדק אנוש עם אל ומה יזכה ילוד אשה׃,Hebrew
הן עד ירח ולא יאהיל וכוכבים לא זכו בעיניו׃,Hebrew
אף כי אנוש רמה ובן אדם תולעה׃,Hebrew
ויען איוב ויאמר׃,Hebrew
מה עזרת ללא כח הושעת זרוע לא עז׃,Hebrew
מה יעצת ללא חכמה ותושיה לרב הודעת׃,Hebrew
את מי הגדת מלין ונשמת מי יצאה ממך׃,Hebrew
הרפאים יחוללו מתחת מים ושכניהם׃,Hebrew
ערום שאול נגדו ואין כסות לאבדון׃,Hebrew
נטה צפון על תהו תלה ארץ על בלי מה׃,Hebrew
צרר מים בעביו ולא נבקע ענן תחתם׃,Hebrew
מאחז פני כסה פרשז עליו עננו׃,Hebrew
חק חג על פני מים עד תכלית אור עם חשך׃,Hebrew
עמודי שמים ירופפו ויתמהו מגערתו׃,Hebrew
בכחו רגע הים ובתובנתו מחץ רהב׃,Hebrew
ברוחו שמים שפרה חללה ידו נחש בריח׃,Hebrew
הן אלה קצות דרכו ומה שמץ דבר נשמע בו ורעם גבורתו מי יתבונן׃,Hebrew
ויסף איוב שאת משלו ויאמר׃,Hebrew
חי אל הסיר משפטי ושדי המר נפשי׃,Hebrew
כי כל עוד נשמתי בי ורוח אלוה באפי׃,Hebrew
אם תדברנה שפתי עולה ולשוני אם יהגה רמיה׃,Hebrew
חלילה לי אם אצדיק אתכם עד אגוע לא אסיר תמתי ממני׃,Hebrew
בצדקתי החזקתי ולא ארפה לא יחרף לבבי מימי׃,Hebrew
יהי כרשע איבי ומתקוממי כעול׃,Hebrew
כי מה תקות חנף כי יבצע כי ישל אלוה נפשו׃,Hebrew
הצעקתו ישמע אל כי תבוא עליו צרה׃,Hebrew
אם על שדי יתענג יקרא אלוה בכל עת׃,Hebrew
אורה אתכם ביד אל אשר עם שדי לא אכחד׃,Hebrew
הן אתם כלכם חזיתם ולמה זה הבל תהבלו׃,Hebrew
זה חלק אדם רשע עם אל ונחלת עריצים משדי יקחו׃,Hebrew
אם ירבו בניו למו חרב וצאצאיו לא ישבעו לחם׃,Hebrew
שרידו במות יקברו ואלמנתיו לא תבכינה׃,Hebrew
אם יצבר כעפר כסף וכחמר יכין מלבוש׃,Hebrew
יכין וצדיק ילבש וכסף נקי יחלק׃,Hebrew
בנה כעש ביתו וכסכה עשה נצר׃,Hebrew
עשיר ישכב ולא יאסף עיניו פקח ואיננו׃,Hebrew
תשיגהו כמים בלהות לילה גנבתו סופה׃,Hebrew
ישאהו קדים וילך וישערהו ממקמו׃,Hebrew
וישלך עליו ולא יחמל מידו ברוח יברח׃,Hebrew
ישפק עלימו כפימו וישרק עליו ממקמו׃,Hebrew
כי יש לכסף מוצא ומקום לזהב יזקו׃,Hebrew
ברזל מעפר יקח ואבן יצוק נחושה׃,Hebrew
קץ שם לחשך ולכל תכלית הוא חוקר אבן אפל וצלמות׃,Hebrew
פרץ נחל מעם גר הנשכחים מני רגל דלו מאנוש נעו׃,Hebrew
ארץ ממנה יצא לחם ותחתיה נהפך כמו אש׃,Hebrew
מקום ספיר אבניה ועפרת זהב לו׃,Hebrew
נתיב לא ידעו עיט ולא שזפתו עין איה׃,Hebrew
לא הדריכהו בני שחץ לא עדה עליו שחל׃,Hebrew
בחלמיש שלח ידו הפך משרש הרים׃,Hebrew
בצורות יארים בקע וכל יקר ראתה עינו׃,Hebrew
מבכי נהרות חבש ותעלמה יצא אור׃,Hebrew
והחכמה מאין תמצא ואי זה מקום בינה׃,Hebrew
לא ידע אנוש ערכה ולא תמצא בארץ החיים׃,Hebrew
תהום אמר לא בי היא וים אמר אין עמדי׃,Hebrew
לא יתן סגור תחתיה ולא ישקל כסף מחירה׃,Hebrew
לא תסלה בכתם אופיר בשהם יקר וספיר׃,Hebrew
לא יערכנה זהב וזכוכית ותמורתה כלי פז׃,Hebrew
ראמות וגביש לא יזכר ומשך חכמה מפנינים׃,Hebrew
לא יערכנה פטדת כוש בכתם טהור לא תסלה׃,Hebrew
והחכמה מאין תבוא ואי זה מקום בינה׃,Hebrew
ונעלמה מעיני כל חי ומעוף השמים נסתרה׃,Hebrew
אבדון ומות אמרו באזנינו שמענו שמעה׃,Hebrew
אלהים הבין דרכה והוא ידע את מקומה׃,Hebrew
כי הוא לקצות הארץ יביט תחת כל השמים יראה׃,Hebrew
לעשות לרוח משקל ומים תכן במדה׃,Hebrew
בעשתו למטר חק ודרך לחזיז קלות׃,Hebrew
אז ראה ויספרה הכינה וגם חקרה׃,Hebrew
ויאמר לאדם הן יראת אדני היא חכמה וסור מרע בינה׃,Hebrew
ויסף איוב שאת משלו ויאמר׃,Hebrew
מי יתנני כירחי קדם כימי אלוה ישמרני׃,Hebrew
בהלו נרו עלי ראשי לאורו אלך חשך׃,Hebrew
כאשר הייתי בימי חרפי בסוד אלוה עלי אהלי׃,Hebrew
בעוד שדי עמדי סביבותי נערי׃,Hebrew
ברחץ הליכי בחמה וצור יצוק עמדי פלגי שמן׃,Hebrew
בצאתי שער עלי קרת ברחוב אכין מושבי׃,Hebrew
ראוני נערים ונחבאו וישישים קמו עמדו׃,Hebrew
שרים עצרו במלים וכף ישימו לפיהם׃,Hebrew
קול נגידים נחבאו ולשונם לחכם דבקה׃,Hebrew
כי אזן שמעה ותאשרני ועין ראתה ותעידני׃,Hebrew
כי אמלט עני משוע ויתום ולא עזר לו׃,Hebrew
ברכת אבד עלי תבא ולב אלמנה ארנן׃,Hebrew
צדק לבשתי וילבשני כמעיל וצניף משפטי׃,Hebrew
עינים הייתי לעור ורגלים לפסח אני׃,Hebrew
אב אנכי לאביונים ורב לא ידעתי אחקרהו׃,Hebrew
ואשברה מתלעות עול ומשניו אשליך טרף׃,Hebrew
ואמר עם קני אגוע וכחול ארבה ימים׃,Hebrew
שרשי פתוח אלי מים וטל ילין בקצירי׃,Hebrew
כבודי חדש עמדי וקשתי בידי תחליף׃,Hebrew
לי שמעו ויחלו וידמו למו עצתי׃,Hebrew
אחרי דברי לא ישנו ועלימו תטף מלתי׃,Hebrew
ויחלו כמטר לי ופיהם פערו למלקוש׃,Hebrew
אשחק אלהם לא יאמינו ואור פני לא יפילון׃,Hebrew
אבחר דרכם ואשב ראש ואשכון כמלך בגדוד כאשר אבלים ינחם׃,Hebrew
ועתה שחקו עלי צעירים ממני לימים אשר מאסתי אבותם לשית עם כלבי צאני׃,Hebrew
גם כח ידיהם למה לי עלימו אבד כלח׃,Hebrew
בחסר ובכפן גלמוד הערקים ציה אמש שואה ומשאה׃,Hebrew
הקטפים מלוח עלי שיח ושרש רתמים לחמם׃,Hebrew
מן גו יגרשו יריעו עלימו כגנב׃,Hebrew
בערוץ נחלים לשכן חרי עפר וכפים׃,Hebrew
בין שיחים ינהקו תחת חרול יספחו׃,Hebrew
בני נבל גם בני בלי שם נכאו מן הארץ׃,Hebrew
ועתה נגינתם הייתי ואהי להם למלה׃,Hebrew
תעבוני רחקו מני ומפני לא חשכו רק׃,Hebrew
כי יתרו פתח ויענני ורסן מפני שלחו׃,Hebrew
על ימין פרחח יקומו רגלי שלחו ויסלו עלי ארחות אידם׃,Hebrew
נתסו נתיבתי להותי יעילו לא עזר למו׃,Hebrew
כפרץ רחב יאתיו תחת שאה התגלגלו׃,Hebrew
ההפך עלי בלהות תרדף כרוח נדבתי וכעב עברה ישעתי׃,Hebrew
ועתה עלי תשתפך נפשי יאחזוני ימי עני׃,Hebrew
לילה עצמי נקר מעלי וערקי לא ישכבון׃,Hebrew
ברב כח יתחפש לבושי כפי כתנתי יאזרני׃,Hebrew
הרני לחמר ואתמשל כעפר ואפר׃,Hebrew
אשוע אליך ולא תענני עמדתי ותתבנן בי׃,Hebrew
תהפך לאכזר לי בעצם ידך תשטמני׃,Hebrew
תשאני אל רוח תרכיבני ותמגגני תשוה׃,Hebrew
כי ידעתי מות תשיבני ובית מועד לכל חי׃,Hebrew
אך לא בעי ישלח יד אם בפידו להן שוע׃,Hebrew
אם לא בכיתי לקשה יום עגמה נפשי לאביון׃,Hebrew
כי טוב קויתי ויבא רע ואיחלה לאור ויבא אפל׃,Hebrew
מעי רתחו ולא דמו קדמני ימי עני׃,Hebrew
קדר הלכתי בלא חמה קמתי בקהל אשוע׃,Hebrew
אח הייתי לתנים ורע לבנות יענה׃,Hebrew
עורי שחר מעלי ועצמי חרה מני חרב׃,Hebrew
ויהי לאבל כנרי ועגבי לקול בכים׃,Hebrew
ברית כרתי לעיני ומה אתבונן על בתולה׃,Hebrew
ומה חלק אלוה ממעל ונחלת שדי ממרמים׃,Hebrew
הלא איד לעול ונכר לפעלי און׃,Hebrew
הלא הוא יראה דרכי וכל צעדי יספור׃,Hebrew
אם הלכתי עם שוא ותחש על מרמה רגלי׃,Hebrew
ישקלני במאזני צדק וידע אלוה תמתי׃,Hebrew
אם תטה אשרי מני הדרך ואחר עיני הלך לבי ובכפי דבק מאום׃,Hebrew
אזרעה ואחר יאכל וצאצאי ישרשו׃,Hebrew
אם נפתה לבי על אשה ועל פתח רעי ארבתי׃,Hebrew
תטחן לאחר אשתי ועליה יכרעון אחרין׃,Hebrew
כי הוא זמה והיא עון פלילים׃,Hebrew
כי אש היא עד אבדון תאכל ובכל תבואתי תשרש׃,Hebrew
אם אמאס משפט עבדי ואמתי ברבם עמדי׃,Hebrew
ומה אעשה כי יקום אל וכי יפקד מה אשיבנו׃,Hebrew
הלא בבטן עשני עשהו ויכננו ברחם אחד׃,Hebrew
אם אמנע מחפץ דלים ועיני אלמנה אכלה׃,Hebrew
ואכל פתי לבדי ולא אכל יתום ממנה׃,Hebrew
כי מנעורי גדלני כאב ומבטן אמי אנחנה׃,Hebrew
אם אראה אובד מבלי לבוש ואין כסות לאביון׃,Hebrew
אם לא ברכוני חלצו ומגז כבשי יתחמם׃,Hebrew
אם הניפותי על יתום ידי כי אראה בשער עזרתי׃,Hebrew
כתפי משכמה תפול ואזרעי מקנה תשבר׃,Hebrew
כי פחד אלי איד אל ומשאתו לא אוכל׃,Hebrew
אם שמתי זהב כסלי ולכתם אמרתי מבטחי׃,Hebrew
אם אשמח כי רב חילי וכי כביר מצאה ידי׃,Hebrew
אם אראה אור כי יהל וירח יקר הלך׃,Hebrew
ויפת בסתר לבי ותשק ידי לפי׃,Hebrew
גם הוא עון פלילי כי כחשתי לאל ממעל׃,Hebrew
אם אשמח בפיד משנאי והתעררתי כי מצאו רע׃,Hebrew
ולא נתתי לחטא חכי לשאל באלה נפשו׃,Hebrew
אם לא אמרו מתי אהלי מי יתן מבשרו לא נשבע׃,Hebrew
בחוץ לא ילין גר דלתי לארח אפתח׃,Hebrew
אם כסיתי כאדם פשעי לטמון בחבי עוני׃,Hebrew
כי אערוץ המון רבה ובוז משפחות יחתני ואדם לא אצא פתח׃,Hebrew
מי יתן לי שמע לי הן תוי שדי יענני וספר כתב איש ריבי׃,Hebrew
אם לא על שכמי אשאנו אענדנו עטרות לי׃,Hebrew
מספר צעדי אגידנו כמו נגיד אקרבנו׃,Hebrew
אם עלי אדמתי תזעק ויחד תלמיה יבכיון׃,Hebrew
אם כחה אכלתי בלי כסף ונפש בעליה הפחתי׃,Hebrew
תחת חטה יצא חוח ותחת שערה באשה תמו דברי איוב׃,Hebrew
וישבתו שלשת האנשים האלה מענות את איוב כי הוא צדיק בעיניו׃,Hebrew
ויחר אף אליהוא בן ברכאל הבוזי ממשפחת רם באיוב חרה אפו על צדקו נפשו מאלהים׃,Hebrew
ובשלשת רעיו חרה אפו על אשר לא מצאו מענה וירשיעו את איוב׃,Hebrew
ואליהו חכה את איוב בדברים כי זקנים המה ממנו לימים׃,Hebrew
וירא אליהוא כי אין מענה בפי שלשת האנשים ויחר אפו׃,Hebrew
ויען אליהוא בן ברכאל הבוזי ויאמר צעיר אני לימים ואתם ישישים על כן זחלתי ואירא מחות דעי אתכם׃,Hebrew
אמרתי ימים ידברו ורב שנים ידיעו חכמה׃,Hebrew
אכן רוח היא באנוש ונשמת שדי תבינם׃,Hebrew
לא רבים יחכמו וזקנים יבינו משפט׃,Hebrew
לכן אמרתי שמעה לי אחוה דעי אף אני׃,Hebrew
הן הוחלתי לדבריכם אזין עד תבונתיכם עד תחקרון מלין׃,Hebrew
ועדיכם אתבונן והנה אין לאיוב מוכיח עונה אמריו מכם׃,Hebrew
פן תאמרו מצאנו חכמה אל ידפנו לא איש׃,Hebrew
ולא ערך אלי מלין ובאמריכם לא אשיבנו׃,Hebrew
חתו לא ענו עוד העתיקו מהם מלים׃,Hebrew
והוחלתי כי לא ידברו כי עמדו לא ענו עוד׃,Hebrew
אענה אף אני חלקי אחוה דעי אף אני׃,Hebrew
כי מלתי מלים הציקתני רוח בטני׃,Hebrew
הנה בטני כיין לא יפתח כאבות חדשים יבקע׃,Hebrew
אדברה וירוח לי אפתח שפתי ואענה׃,Hebrew
אל נא אשא פני איש ואל אדם לא אכנה׃,Hebrew
כי לא ידעתי אכנה כמעט ישאני עשני׃,Hebrew
ואולם שמע נא איוב מלי וכל דברי האזינה׃,Hebrew
הנה נא פתחתי פי דברה לשוני בחכי׃,Hebrew
ישר לבי אמרי ודעת שפתי ברור מללו׃,Hebrew
רוח אל עשתני ונשמת שדי תחיני׃,Hebrew
אם תוכל השיבני ערכה לפני התיצבה׃,Hebrew
הן אני כפיך לאל מחמר קרצתי גם אני׃,Hebrew
הנה אמתי לא תבעתך ואכפי עליך לא יכבד׃,Hebrew
אך אמרת באזני וקול מלין אשמע׃,Hebrew
זך אני בלי פשע חף אנכי ולא עון לי׃,Hebrew
הן תנואות עלי ימצא יחשבני לאויב לו׃,Hebrew
ישם בסד רגלי ישמר כל ארחתי׃,Hebrew
הן זאת לא צדקת אענך כי ירבה אלוה מאנוש׃,Hebrew
מדוע אליו ריבות כי כל דבריו לא יענה׃,Hebrew
כי באחת ידבר אל ובשתים לא ישורנה׃,Hebrew
בחלום חזיון לילה בנפל תרדמה על אנשים בתנומות עלי משכב׃,Hebrew
אז יגלה אזן אנשים ובמסרם יחתם׃,Hebrew
להסיר אדם מעשה וגוה מגבר יכסה׃,Hebrew
יחשך נפשו מני שחת וחיתו מעבר בשלח׃,Hebrew
והוכח במכאוב על משכבו וריב עצמיו אתן׃,Hebrew
וזהמתו חיתו לחם ונפשו מאכל תאוה׃,Hebrew
יכל בשרו מראי ושפי עצמותיו לא ראו׃,Hebrew
ותקרב לשחת נפשו וחיתו לממתים׃,Hebrew
אם יש עליו מלאך מליץ אחד מני אלף להגיד לאדם ישרו׃,Hebrew
ויחננו ויאמר פדעהו מרדת שחת מצאתי כפר׃,Hebrew
רטפש בשרו מנער ישוב לימי עלומיו׃,Hebrew
יעתר אל אלוה וירצהו וירא פניו בתרועה וישב לאנוש צדקתו׃,Hebrew
ישר על אנשים ויאמר חטאתי וישר העויתי ולא שוה לי׃,Hebrew
פדה נפשי מעבר בשחת וחיתי באור תראה׃,Hebrew
הן כל אלה יפעל אל פעמים שלוש עם גבר׃,Hebrew
להשיב נפשו מני שחת לאור באור החיים׃,Hebrew
הקשב איוב שמע לי החרש ואנכי אדבר׃,Hebrew
אם יש מלין השיבני דבר כי חפצתי צדקך׃,Hebrew
אם אין אתה שמע לי החרש ואאלפך חכמה׃,Hebrew
ויען אליהוא ויאמר׃,Hebrew
שמעו חכמים מלי וידעים האזינו לי׃,Hebrew
כי אזן מלין תבחן וחך יטעם לאכל׃,Hebrew
משפט נבחרה לנו נדעה בינינו מה טוב׃,Hebrew
כי אמר איוב צדקתי ואל הסיר משפטי׃,Hebrew
על משפטי אכזב אנוש חצי בלי פשע׃,Hebrew
מי גבר כאיוב ישתה לעג כמים׃,Hebrew
וארח לחברה עם פעלי און וללכת עם אנשי רשע׃,Hebrew
כי אמר לא יסכן גבר ברצתו עם אלהים׃,Hebrew
לכן אנשי לבב שמעו לי חללה לאל מרשע ושדי מעול׃,Hebrew
כי פעל אדם ישלם לו וכארח איש ימצאנו׃,Hebrew
אף אמנם אל לא ירשיע ושדי לא יעות משפט׃,Hebrew
מי פקד עליו ארצה ומי שם תבל כלה׃,Hebrew
אם ישים אליו לבו רוחו ונשמתו אליו יאסף׃,Hebrew
יגוע כל בשר יחד ואדם על עפר ישוב׃,Hebrew
ואם בינה שמעה זאת האזינה לקול מלי׃,Hebrew
האף שונא משפט יחבוש ואם צדיק כביר תרשיע׃,Hebrew
האמר למלך בליעל רשע אל נדיבים׃,Hebrew
אשר לא נשא פני שרים ולא נכר שוע לפני דל כי מעשה ידיו כלם׃,Hebrew
רגע ימתו וחצות לילה יגעשו עם ויעברו ויסירו אביר לא ביד׃,Hebrew
כי עיניו על דרכי איש וכל צעדיו יראה׃,Hebrew
אין חשך ואין צלמות להסתר שם פעלי און׃,Hebrew
כי לא על איש ישים עוד להלך אל אל במשפט׃,Hebrew
ירע כבירים לא חקר ויעמד אחרים תחתם׃,Hebrew
לכן יכיר מעבדיהם והפך לילה וידכאו׃,Hebrew
תחת רשעים ספקם במקום ראים׃,Hebrew
אשר על כן סרו מאחריו וכל דרכיו לא השכילו׃,Hebrew
להביא עליו צעקת דל וצעקת עניים ישמע׃,Hebrew
והוא ישקט ומי ירשע ויסתר פנים ומי ישורנו ועל גוי ועל אדם יחד׃,Hebrew
ממלך אדם חנף ממקשי עם׃,Hebrew
כי אל אל האמר נשאתי לא אחבל׃,Hebrew
בלעדי אחזה אתה הרני אם עול פעלתי לא אסיף׃,Hebrew
המעמך ישלמנה כי מאסת כי אתה תבחר ולא אני ומה ידעת דבר׃,Hebrew
אנשי לבב יאמרו לי וגבר חכם שמע לי׃,Hebrew
איוב לא בדעת ידבר ודבריו לא בהשכיל׃,Hebrew
אבי יבחן איוב עד נצח על תשבת באנשי און׃,Hebrew
כי יסיף על חטאתו פשע בינינו יספוק וירב אמריו לאל׃,Hebrew
ויען אליהו ויאמר׃,Hebrew
הזאת חשבת למשפט אמרת צדקי מאל׃,Hebrew
כי תאמר מה יסכן לך מה אעיל מחטאתי׃,Hebrew
אני אשיבך מלין ואת רעיך עמך׃,Hebrew
הבט שמים וראה ושור שחקים גבהו ממך׃,Hebrew
אם חטאת מה תפעל בו ורבו פשעיך מה תעשה לו׃,Hebrew
אם צדקת מה תתן לו או מה מידך יקח׃,Hebrew
לאיש כמוך רשעך ולבן אדם צדקתך׃,Hebrew
מרב עשוקים יזעיקו ישועו מזרוע רבים׃,Hebrew
ולא אמר איה אלוה עשי נתן זמרות בלילה׃,Hebrew
מלפנו מבהמות ארץ ומעוף השמים יחכמנו׃,Hebrew
שם יצעקו ולא יענה מפני גאון רעים׃,Hebrew
אך שוא לא ישמע אל ושדי לא ישורנה׃,Hebrew
אף כי תאמר לא תשורנו דין לפניו ותחולל לו׃,Hebrew
ועתה כי אין פקד אפו ולא ידע בפש מאד׃,Hebrew
ואיוב הבל יפצה פיהו בבלי דעת מלין יכבר׃,Hebrew
ויסף אליהוא ויאמר׃,Hebrew
כתר לי זעיר ואחוך כי עוד לאלוה מלים׃,Hebrew
אשא דעי למרחוק ולפעלי אתן צדק׃,Hebrew
כי אמנם לא שקר מלי תמים דעות עמך׃,Hebrew
הן אל כביר ולא ימאס כביר כח לב׃,Hebrew
לא יחיה רשע ומשפט עניים יתן׃,Hebrew
לא יגרע מצדיק עיניו ואת מלכים לכסא וישיבם לנצח ויגבהו׃,Hebrew
ואם אסורים בזקים ילכדון בחבלי עני׃,Hebrew
ויגד להם פעלם ופשעיהם כי יתגברו׃,Hebrew
ויגל אזנם למוסר ויאמר כי ישבון מאון׃,Hebrew
אם ישמעו ויעבדו יכלו ימיהם בטוב ושניהם בנעימים׃,Hebrew
ואם לא ישמעו בשלח יעברו ויגועו בבלי דעת׃,Hebrew
וחנפי לב ישימו אף לא ישועו כי אסרם׃,Hebrew
תמת בנער נפשם וחיתם בקדשים׃,Hebrew
יחלץ עני בעניו ויגל בלחץ אזנם׃,Hebrew
ואף הסיתך מפי צר רחב לא מוצק תחתיה ונחת שלחנך מלא דשן׃,Hebrew
ודין רשע מלאת דין ומשפט יתמכו׃,Hebrew
כי חמה פן יסיתך בספק ורב כפר אל יטך׃,Hebrew
היערך שועך לא בצר וכל מאמצי כח׃,Hebrew
אל תשאף הלילה לעלות עמים תחתם׃,Hebrew
השמר אל תפן אל און כי על זה בחרת מעני׃,Hebrew
הן אל ישגיב בכחו מי כמהו מורה׃,Hebrew
מי פקד עליו דרכו ומי אמר פעלת עולה׃,Hebrew
זכר כי תשגיא פעלו אשר שררו אנשים׃,Hebrew
כל אדם חזו בו אנוש יביט מרחוק׃,Hebrew
הן אל שגיא ולא נדע מספר שניו ולא חקר׃,Hebrew
כי יגרע נטפי מים יזקו מטר לאדו׃,Hebrew
אשר יזלו שחקים ירעפו עלי אדם רב׃,Hebrew
אף אם יבין מפרשי עב תשאות סכתו׃,Hebrew
הן פרש עליו אורו ושרשי הים כסה׃,Hebrew
כי בם ידין עמים יתן אכל למכביר׃,Hebrew
על כפים כסה אור ויצו עליה במפגיע׃,Hebrew
יגיד עליו רעו מקנה אף על עולה׃,Hebrew
אף לזאת יחרד לבי ויתר ממקומו׃,Hebrew
שמעו שמוע ברגז קלו והגה מפיו יצא׃,Hebrew
תחת כל השמים ישרהו ואורו על כנפות הארץ׃,Hebrew
אחריו ישאג קול ירעם בקול גאונו ולא יעקבם כי ישמע קולו׃,Hebrew
ירעם אל בקולו נפלאות עשה גדלות ולא נדע׃,Hebrew
כי לשלג יאמר הוא ארץ וגשם מטר וגשם מטרות עזו׃,Hebrew
ביד כל אדם יחתום לדעת כל אנשי מעשהו׃,Hebrew
ותבא חיה במו ארב ובמעונתיה תשכן׃,Hebrew
מן החדר תבוא סופה וממזרים קרה׃,Hebrew
מנשמת אל יתן קרח ורחב מים במוצק׃,Hebrew
אף ברי יטריח עב יפיץ ענן אורו׃,Hebrew
והוא מסבות מתהפך בתחבולתו לפעלם כל אשר יצום על פני תבל ארצה׃,Hebrew
אם לשבט אם לארצו אם לחסד ימצאהו׃,Hebrew
האזינה זאת איוב עמד והתבונן נפלאות אל׃,Hebrew
התדע בשום אלוה עליהם והופיע אור עננו׃,Hebrew
התדע על מפלשי עב מפלאות תמים דעים׃,Hebrew
אשר בגדיך חמים בהשקט ארץ מדרום׃,Hebrew
תרקיע עמו לשחקים חזקים כראי מוצק׃,Hebrew
הודיענו מה נאמר לו לא נערך מפני חשך׃,Hebrew
היספר לו כי אדבר אם אמר איש כי יבלע׃,Hebrew
ועתה לא ראו אור בהיר הוא בשחקים ורוח עברה ותטהרם׃,Hebrew
מצפון זהב יאתה על אלוה נורא הוד׃,Hebrew
שדי לא מצאנהו שגיא כח ומשפט ורב צדקה לא יענה׃,Hebrew
לכן יראוהו אנשים לא יראה כל חכמי לב׃,Hebrew
ויען יהוה את איוב מן הסערה ויאמר׃,Hebrew
מי זה מחשיך עצה במלין בלי דעת׃,Hebrew
אזר נא כגבר חלציך ואשאלך והודיעני׃,Hebrew
איפה היית ביסדי ארץ הגד אם ידעת בינה׃,Hebrew
מי שם ממדיה כי תדע או מי נטה עליה קו׃,Hebrew
על מה אדניה הטבעו או מי ירה אבן פנתה׃,Hebrew
ברן יחד כוכבי בקר ויריעו כל בני אלהים׃,Hebrew
ויסך בדלתים ים בגיחו מרחם יצא׃,Hebrew
בשומי ענן לבשו וערפל חתלתו׃,Hebrew
ואשבר עליו חקי ואשים בריח ודלתים׃,Hebrew
ואמר עד פה תבוא ולא תסיף ופא ישית בגאון גליך׃,Hebrew
המימיך צוית בקר ידעתה שחר מקמו׃,Hebrew
לאחז בכנפות הארץ וינערו רשעים ממנה׃,Hebrew
תתהפך כחמר חותם ויתיצבו כמו לבוש׃,Hebrew
וימנע מרשעים אורם וזרוע רמה תשבר׃,Hebrew
הבאת עד נבכי ים ובחקר תהום התהלכת׃,Hebrew
הנגלו לך שערי מות ושערי צלמות תראה׃,Hebrew
התבננת עד רחבי ארץ הגד אם ידעת כלה׃,Hebrew
אי זה הדרך ישכן אור וחשך אי זה מקמו׃,Hebrew
כי תקחנו אל גבולו וכי תבין נתיבות ביתו׃,Hebrew
ידעת כי אז תולד ומספר ימיך רבים׃,Hebrew
הבאת אל אצרות שלג ואצרות ברד תראה׃,Hebrew
אשר חשכתי לעת צר ליום קרב ומלחמה׃,Hebrew
אי זה הדרך יחלק אור יפץ קדים עלי ארץ׃,Hebrew
מי פלג לשטף תעלה ודרך לחזיז קלות׃,Hebrew
להמטיר על ארץ לא איש מדבר לא אדם בו׃,Hebrew
להשביע שאה ומשאה ולהצמיח מצא דשא׃,Hebrew
היש למטר אב או מי הוליד אגלי טל׃,Hebrew
מבטן מי יצא הקרח וכפר שמים מי ילדו׃,Hebrew
כאבן מים יתחבאו ופני תהום יתלכדו׃,Hebrew
התקשר מעדנות כימה או משכות כסיל תפתח׃,Hebrew
התציא מזרות בעתו ועיש על בניה תנחם׃,Hebrew
הידעת חקות שמים אם תשים משטרו בארץ׃,Hebrew
התרים לעב קולך ושפעת מים תכסך׃,Hebrew
התשלח ברקים וילכו ויאמרו לך הננו׃,Hebrew
מי שת בטחות חכמה או מי נתן לשכוי בינה׃,Hebrew
מי יספר שחקים בחכמה ונבלי שמים מי ישכיב׃,Hebrew
בצקת עפר למוצק ורגבים ידבקו׃,Hebrew
התצוד ללביא טרף וחית כפירים תמלא׃,Hebrew
כי ישחו במעונות ישבו בסכה למו ארב׃,Hebrew
מי יכין לערב צידו כי ילדו אל אל ישועו יתעו לבלי אכל׃,Hebrew
הידעת עת לדת יעלי סלע חלל אילות תשמר׃,Hebrew
תספר ירחים תמלאנה וידעת עת לדתנה׃,Hebrew
תכרענה ילדיהן תפלחנה חבליהם תשלחנה׃,Hebrew
יחלמו בניהם ירבו בבר יצאו ולא שבו למו׃,Hebrew
מי שלח פרא חפשי ומסרות ערוד מי פתח׃,Hebrew
אשר שמתי ערבה ביתו ומשכנותיו מלחה׃,Hebrew
ישחק להמון קריה תשאות נוגש לא ישמע׃,Hebrew
יתור הרים מרעהו ואחר כל ירוק ידרוש׃,Hebrew
היאבה רים עבדך אם ילין על אבוסך׃,Hebrew
התקשר רים בתלם עבתו אם ישדד עמקים אחריך׃,Hebrew
התבטח בו כי רב כחו ותעזב אליו יגיעך׃,Hebrew
התאמין בו כי ישוב זרעך וגרנך יאסף׃,Hebrew
כנף רננים נעלסה אם אברה חסידה ונצה׃,Hebrew
כי תעזב לארץ בציה ועל עפר תחמם׃,Hebrew
ותשכח כי רגל תזורה וחית השדה תדושה׃,Hebrew
הקשיח בניה ללא לה לריק יגיעה בלי פחד׃,Hebrew
כי השה אלוה חכמה ולא חלק לה בבינה׃,Hebrew
כעת במרום תמריא תשחק לסוס ולרכבו׃,Hebrew
התתן לסוס גבורה התלביש צוארו רעמה׃,Hebrew
התרעישנו כארבה הוד נחרו אימה׃,Hebrew
יחפרו בעמק וישיש בכח יצא לקראת נשק׃,Hebrew
ישחק לפחד ולא יחת ולא ישוב מפני חרב׃,Hebrew
עליו תרנה אשפה להב חנית וכידון׃,Hebrew
ברעש ורגז יגמא ארץ ולא יאמין כי קול שופר׃,Hebrew
בדי שפר יאמר האח ומרחוק יריח מלחמה רעם שרים ותרועה׃,Hebrew
המבינתך יאבר נץ יפרש כנפו לתימן׃,Hebrew
אם על פיך יגביה נשר וכי ירים קנו׃,Hebrew
סלע ישכן ויתלנן על שן סלע ומצודה׃,Hebrew
משם חפר אכל למרחוק עיניו יביטו׃,Hebrew
ואפרחו יעלעו דם ובאשר חללים שם הוא׃,Hebrew
ויען יהוה את איוב ויאמר׃,Hebrew
הרב עם שדי יסור מוכיח אלוה יעננה׃,Hebrew
ויען איוב את יהוה ויאמר׃,Hebrew
הן קלתי מה אשיבך ידי שמתי למו פי׃,Hebrew
אחת דברתי ולא אענה ושתים ולא אוסיף׃,Hebrew
ויען יהוה את איוב מן סערה ויאמר׃,Hebrew
אזר נא כגבר חלציך אשאלך והודיעני׃,Hebrew
האף תפר משפטי תרשיעני למען תצדק׃,Hebrew
ואם זרוע כאל לך ובקול כמהו תרעם׃,Hebrew
עדה נא גאון וגבה והוד והדר תלבש׃,Hebrew
הפץ עברות אפך וראה כל גאה והשפילהו׃,Hebrew
ראה כל גאה הכניעהו והדך רשעים תחתם׃,Hebrew
טמנם בעפר יחד פניהם חבש בטמון׃,Hebrew
וגם אני אודך כי תושע לך ימינך׃,Hebrew
הנה נא בהמות אשר עשיתי עמך חציר כבקר יאכל׃,Hebrew
הנה נא כחו במתניו ואנו בשרירי בטנו׃,Hebrew
יחפץ זנבו כמו ארז גידי פחדו ישרגו׃,Hebrew
עצמיו אפיקי נחושה גרמיו כמטיל ברזל׃,Hebrew
הוא ראשית דרכי אל העשו יגש חרבו׃,Hebrew
כי בול הרים ישאו לו וכל חית השדה ישחקו שם׃,Hebrew
תחת צאלים ישכב בסתר קנה ובצה׃,Hebrew
יסכהו צאלים צללו יסבוהו ערבי נחל׃,Hebrew
הן יעשק נהר לא יחפוז יבטח כי יגיח ירדן אל פיהו׃,Hebrew
בעיניו יקחנו במוקשים ינקב אף׃,Hebrew
תמשך לויתן בחכה ובחבל תשקיע לשנו׃,Hebrew
התשים אגמון באפו ובחוח תקוב לחיו׃,Hebrew
הירבה אליך תחנונים אם ידבר אליך רכות׃,Hebrew
היכרת ברית עמך תקחנו לעבד עולם׃,Hebrew
התשחק בו כצפור ותקשרנו לנערותיך׃,Hebrew
יכרו עליו חברים יחצוהו בין כנענים׃,Hebrew
התמלא בשכות עורו ובצלצל דגים ראשו׃,Hebrew
שים עליו כפך זכר מלחמה אל תוסף׃,Hebrew
הן תחלתו נכזבה הגם אל מראיו יטל׃,Hebrew
לא אכזר כי יעורנו ומי הוא לפני יתיצב׃,Hebrew
מי הקדימני ואשלם תחת כל השמים לי הוא׃,Hebrew
לא אחריש בדיו ודבר גבורות וחין ערכו׃,Hebrew
מי גלה פני לבושו בכפל רסנו מי יבוא׃,Hebrew
דלתי פניו מי פתח סביבות שניו אימה׃,Hebrew
גאוה אפיקי מגנים סגור חותם צר׃,Hebrew
אחד באחד יגשו ורוח לא יבוא ביניהם׃,Hebrew
איש באחיהו ידבקו יתלכדו ולא יתפרדו׃,Hebrew
עטישתיו תהל אור ועיניו כעפעפי שחר׃,Hebrew
מפיו לפידים יהלכו כידודי אש יתמלטו׃,Hebrew
מנחיריו יצא עשן כדוד נפוח ואגמן׃,Hebrew
נפשו גחלים תלהט ולהב מפיו יצא׃,Hebrew
בצוארו ילין עז ולפניו תדוץ דאבה׃,Hebrew
מפלי בשרו דבקו יצוק עליו בל ימוט׃,Hebrew
לבו יצוק כמו אבן ויצוק כפלח תחתית׃,Hebrew
משתו יגורו אלים משברים יתחטאו׃,Hebrew
משיגהו חרב בלי תקום חנית מסע ושריה׃,Hebrew
יחשב לתבן ברזל לעץ רקבון נחושה׃,Hebrew
לא יבריחנו בן קשת לקש נהפכו לו אבני קלע׃,Hebrew
כקש נחשבו תותח וישחק לרעש כידון׃,Hebrew
תחתיו חדודי חרש ירפד חרוץ עלי טיט׃,Hebrew
ירתיח כסיר מצולה ים ישים כמרקחה׃,Hebrew
אחריו יאיר נתיב יחשב תהום לשיבה׃,Hebrew
אין על עפר משלו העשו לבלי חת׃,Hebrew
את כל גבה יראה הוא מלך על כל בני שחץ׃,Hebrew
ויען איוב את יהוה ויאמר׃,Hebrew
ידעת כי כל תוכל ולא יבצר ממך מזמה׃,Hebrew
מי זה מעלים עצה בלי דעת לכן הגדתי ולא אבין נפלאות ממני ולא אדע׃,Hebrew
שמע נא ואנכי אדבר אשאלך והודיעני׃,Hebrew
לשמע אזן שמעתיך ועתה עיני ראתך׃,Hebrew
על כן אמאס ונחמתי על עפר ואפר׃,Hebrew
ויהי אחר דבר יהוה את הדברים האלה אל איוב ויאמר יהוה אל אליפז התימני חרה אפי בך ובשני רעיך כי לא דברתם אלי נכונה כעבדי איוב׃,Hebrew
ועתה קחו לכם שבעה פרים ושבעה אילים ולכו אל עבדי איוב והעליתם עולה בעדכם ואיוב עבדי יתפלל עליכם כי אם פניו אשא לבלתי עשות עמכם נבלה כי לא דברתם אלי נכונה כעבדי איוב׃,Hebrew
וילכו אליפז התימני ובלדד השוחי צפר הנעמתי ויעשו כאשר דבר אליהם יהוה וישא יהוה את פני איוב׃,Hebrew
ויהוה שב את שבית איוב בהתפללו בעד רעהו ויסף יהוה את כל אשר לאיוב למשנה׃,Hebrew
ויבאו אליו כל אחיו וכל אחיתיו וכל ידעיו לפנים ויאכלו עמו לחם בביתו וינדו לו וינחמו אתו על כל הרעה אשר הביא יהוה עליו ויתנו לו איש קשיטה אחת ואיש נזם זהב אחד׃,Hebrew
ויהוה ברך את אחרית איוב מראשתו ויהי לו ארבעה עשר אלף צאן וששת אלפים גמלים ואלף צמד בקר ואלף אתונות׃,Hebrew
ויהי לו שבענה בנים ושלוש בנות׃,Hebrew
ויקרא שם האחת ימימה ושם השנית קציעה ושם השלישית קרן הפוך׃,Hebrew
ולא נמצא נשים יפות כבנות איוב בכל הארץ ויתן להם אביהם נחלה בתוך אחיהם׃,Hebrew
ויחי איוב אחרי זאת מאה וארבעים שנה וירא את בניו ואת בני בניו ארבעה דרות׃,Hebrew
וימת איוב זקן ושבע ימים׃,Hebrew
אשרי האיש אשר לא הלך בעצת רשעים ובדרך חטאים לא עמד ובמושב לצים לא ישב׃,Hebrew
כי אם בתורת יהוה חפצו ובתורתו יהגה יומם ולילה׃,Hebrew
והיה כעץ שתול על פלגי מים אשר פריו יתן בעתו ועלהו לא יבול וכל אשר יעשה יצליח׃,Hebrew
לא כן הרשעים כי אם כמץ אשר תדפנו רוח׃,Hebrew
על כן לא יקמו רשעים במשפט וחטאים בעדת צדיקים׃,Hebrew
כי יודע יהוה דרך צדיקים ודרך רשעים תאבד׃,Hebrew
למה רגשו גוים ולאמים יהגו ריק׃,Hebrew
יתיצבו מלכי ארץ ורוזנים נוסדו יחד על יהוה ועל משיחו׃,Hebrew
ננתקה את מוסרותימו ונשליכה ממנו עבתימו׃,Hebrew
יושב בשמים ישחק אדני ילעג למו׃,Hebrew
אז ידבר אלימו באפו ובחרונו יבהלמו׃,Hebrew
ואני נסכתי מלכי על ציון הר קדשי׃,Hebrew
אספרה אל חק יהוה אמר אלי בני אתה אני היום ילדתיך׃,Hebrew
שאל ממני ואתנה גוים נחלתך ואחזתך אפסי ארץ׃,Hebrew
תרעם בשבט ברזל ככלי יוצר תנפצם׃,Hebrew
ועתה מלכים השכילו הוסרו שפטי ארץ׃,Hebrew
עבדו את יהוה ביראה וגילו ברעדה׃,Hebrew
נשקו בר פן יאנף ותאבדו דרך כי יבער כמעט אפו אשרי כל חוסי בו׃,Hebrew
מזמור לדוד בברחו מפני אבשלום בנו יהוה מה רבו צרי רבים קמים עלי׃,Hebrew
רבים אמרים לנפשי אין ישועתה לו באלהים סלה׃,Hebrew
ואתה יהוה מגן בעדי כבודי ומרים ראשי׃,Hebrew
קולי אל יהוה אקרא ויענני מהר קדשו סלה׃,Hebrew
אני שכבתי ואישנה הקיצותי כי יהוה יסמכני׃,Hebrew
לא אירא מרבבות עם אשר סביב שתו עלי׃,Hebrew
קומה יהוה הושיעני אלהי כי הכית את כל איבי לחי שני רשעים שברת׃,Hebrew
ליהוה הישועה על עמך ברכתך סלה׃,Hebrew
למנצח בנגינות מזמור לדוד בקראי ענני אלהי צדקי בצר הרחבת לי חנני ושמע תפלתי׃,Hebrew
בני איש עד מה כבודי לכלמה תאהבון ריק תבקשו כזב סלה׃,Hebrew
ודעו כי הפלה יהוה חסיד לו יהוה ישמע בקראי אליו׃,Hebrew
רגזו ואל תחטאו אמרו בלבבכם על משכבכם ודמו סלה׃,Hebrew
זבחו זבחי צדק ובטחו אל יהוה׃,Hebrew
רבים אמרים מי יראנו טוב נסה עלינו אור פניך יהוה׃,Hebrew
נתתה שמחה בלבי מעת דגנם ותירושם רבו׃,Hebrew
בשלום יחדו אשכבה ואישן כי אתה יהוה לבדד לבטח תושיבני׃,Hebrew
למנצח אל הנחילות מזמור לדוד אמרי האזינה יהוה בינה הגיגי׃,Hebrew
הקשיבה לקול שועי מלכי ואלהי כי אליך אתפלל׃,Hebrew
יהוה בקר תשמע קולי בקר אערך לך ואצפה׃,Hebrew
כי לא אל חפץ רשע אתה לא יגרך רע׃,Hebrew
לא יתיצבו הוללים לנגד עיניך שנאת כל פעלי און׃,Hebrew
תאבד דברי כזב איש דמים ומרמה יתעב יהוה׃,Hebrew
ואני ברב חסדך אבוא ביתך אשתחוה אל היכל קדשך ביראתך׃,Hebrew
יהוה נחני בצדקתך למען שוררי הושר לפני דרכך׃,Hebrew
כי אין בפיהו נכונה קרבם הוות קבר פתוח גרונם לשונם יחליקון׃,Hebrew
האשימם אלהים יפלו ממעצותיהם ברב פשעיהם הדיחמו כי מרו בך׃,Hebrew
וישמחו כל חוסי בך לעולם ירננו ותסך עלימו ויעלצו בך אהבי שמך׃,Hebrew
כי אתה תברך צדיק יהוה כצנה רצון תעטרנו׃,Hebrew
למנצח בנגינות על השמינית מזמור לדוד יהוה אל באפך תוכיחני ואל בחמתך תיסרני׃,Hebrew
חנני יהוה כי אמלל אני רפאני יהוה כי נבהלו עצמי׃,Hebrew
ונפשי נבהלה מאד ואת יהוה עד מתי׃,Hebrew
שובה יהוה חלצה נפשי הושיעני למען חסדך׃,Hebrew
כי אין במות זכרך בשאול מי יודה לך׃,Hebrew
יגעתי באנחתי אשחה בכל לילה מטתי בדמעתי ערשי אמסה׃,Hebrew
עששה מכעס עיני עתקה בכל צוררי׃,Hebrew
סורו ממני כל פעלי און כי שמע יהוה קול בכיי׃,Hebrew
שמע יהוה תחנתי יהוה תפלתי יקח׃,Hebrew
יבשו ויבהלו מאד כל איבי ישבו יבשו רגע׃,Hebrew
שגיון לדוד אשר שר ליהוה על דברי כוש בן ימיני יהוה אלהי בך חסיתי הושיעני מכל רדפי והצילני׃,Hebrew
פן יטרף כאריה נפשי פרק ואין מציל׃,Hebrew
יהוה אלהי אם עשיתי זאת אם יש עול בכפי׃,Hebrew
אם גמלתי שולמי רע ואחלצה צוררי ריקם׃,Hebrew
ירדף אויב נפשי וישג וירמס לארץ חיי וכבודי לעפר ישכן סלה׃,Hebrew
קומה יהוה באפך הנשא בעברות צוררי ועורה אלי משפט צוית׃,Hebrew
ועדת לאמים תסובבך ועליה למרום שובה׃,Hebrew
יהוה ידין עמים שפטני יהוה כצדקי וכתמי עלי׃,Hebrew
יגמר נא רע רשעים ותכונן צדיק ובחן לבות וכליות אלהים צדיק׃,Hebrew
מגני על אלהים מושיע ישרי לב׃,Hebrew
אלהים שופט צדיק ואל זעם בכל יום׃,Hebrew
אם לא ישוב חרבו ילטוש קשתו דרך ויכוננה׃,Hebrew
ולו הכין כלי מות חציו לדלקים יפעל׃,Hebrew
הנה יחבל און והרה עמל וילד שקר׃,Hebrew
בור כרה ויחפרהו ויפל בשחת יפעל׃,Hebrew
ישוב עמלו בראשו ועל קדקדו חמסו ירד׃,Hebrew
אודה יהוה כצדקו ואזמרה שם יהוה עליון׃,Hebrew
למנצח על הגתית מזמור לדוד יהוה אדנינו מה אדיר שמך בכל הארץ אשר תנה הודך על השמים׃,Hebrew
מפי עוללים וינקים יסדת עז למען צורריך להשבית אויב ומתנקם׃,Hebrew
כי אראה שמיך מעשי אצבעתיך ירח וכוכבים אשר כוננתה׃,Hebrew
מה אנוש כי תזכרנו ובן אדם כי תפקדנו׃,Hebrew
ותחסרהו מעט מאלהים וכבוד והדר תעטרהו׃,Hebrew
תמשילהו במעשי ידיך כל שתה תחת רגליו׃,Hebrew
צנה ואלפים כלם וגם בהמות שדי׃,Hebrew
צפור שמים ודגי הים עבר ארחות ימים׃,Hebrew
יהוה אדנינו מה אדיר שמך בכל הארץ׃,Hebrew
למנצח עלמות לבן מזמור לדוד אודה יהוה בכל לבי אספרה כל נפלאותיך׃,Hebrew
אשמחה ואעלצה בך אזמרה שמך עליון׃,Hebrew
בשוב אויבי אחור יכשלו ויאבדו מפניך׃,Hebrew
כי עשית משפטי ודיני ישבת לכסא שופט צדק׃,Hebrew
גערת גוים אבדת רשע שמם מחית לעולם ועד׃,Hebrew
האויב תמו חרבות לנצח וערים נתשת אבד זכרם המה׃,Hebrew
ויהוה לעולם ישב כונן למשפט כסאו׃,Hebrew
והוא ישפט תבל בצדק ידין לאמים במישרים׃,Hebrew
ויהי יהוה משגב לדך משגב לעתות בצרה׃,Hebrew
ויבטחו בך יודעי שמך כי לא עזבת דרשיך יהוה׃,Hebrew
זמרו ליהוה ישב ציון הגידו בעמים עלילותיו׃,Hebrew
כי דרש דמים אותם זכר לא שכח צעקת עניים׃,Hebrew
חננני יהוה ראה עניי משנאי מרוממי משערי מות׃,Hebrew
למען אספרה כל תהלתיך בשערי בת ציון אגילה בישועתך׃,Hebrew
טבעו גוים בשחת עשו ברשת זו טמנו נלכדה רגלם׃,Hebrew
נודע יהוה משפט עשה בפעל כפיו נוקש רשע הגיון סלה׃,Hebrew
ישובו רשעים לשאולה כל גוים שכחי אלהים׃,Hebrew
כי לא לנצח ישכח אביון תקות ענוים תאבד לעד׃,Hebrew
קומה יהוה אל יעז אנוש ישפטו גוים על פניך׃,Hebrew
שיתה יהוה מורה להם ידעו גוים אנוש המה סלה׃,Hebrew
למה יהוה תעמד ברחוק תעלים לעתות בצרה׃,Hebrew
בגאות רשע ידלק עני יתפשו במזמות זו חשבו׃,Hebrew
כי הלל רשע על תאות נפשו ובצע ברך נאץ יהוה׃,Hebrew
רשע כגבה אפו בל ידרש אין אלהים כל מזמותיו׃,Hebrew
יחילו דרכו בכל עת מרום משפטיך מנגדו כל צורריו יפיח בהם׃,Hebrew
אמר בלבו בל אמוט לדר ודר אשר לא ברע׃,Hebrew
אלה פיהו מלא ומרמות ותך תחת לשונו עמל ואון׃,Hebrew
ישב במארב חצרים במסתרים יהרג נקי עיניו לחלכה יצפנו׃,Hebrew
יארב במסתר כאריה בסכה יארב לחטוף עני יחטף עני במשכו ברשתו׃,Hebrew
ודכה ישח ונפל בעצומיו חלכאים׃,Hebrew
אמר בלבו שכח אל הסתיר פניו בל ראה לנצח׃,Hebrew
קומה יהוה אל נשא ידך אל תשכח עניים׃,Hebrew
על מה נאץ רשע אלהים אמר בלבו לא תדרש׃,Hebrew
ראתה כי אתה עמל וכעס תביט לתת בידך עליך יעזב חלכה יתום אתה היית עוזר׃,Hebrew
שבר זרוע רשע ורע תדרוש רשעו בל תמצא׃,Hebrew
יהוה מלך עולם ועד אבדו גוים מארצו׃,Hebrew
תאות ענוים שמעת יהוה תכין לבם תקשיב אזנך׃,Hebrew
לשפט יתום ודך בל יוסיף עוד לערץ אנוש מן הארץ׃,Hebrew
למנצח לדוד ביהוה חסיתי איך תאמרו לנפשי נודו הרכם צפור׃,Hebrew
כי הנה הרשעים ידרכון קשת כוננו חצם על יתר לירות במו אפל לישרי לב׃,Hebrew
כי השתות יהרסון צדיק מה פעל׃,Hebrew
יהוה בהיכל קדשו יהוה בשמים כסאו עיניו יחזו עפעפיו יבחנו בני אדם׃,Hebrew
יהוה צדיק יבחן ורשע ואהב חמס שנאה נפשו׃,Hebrew
ימטר על רשעים פחים אש וגפרית ורוח זלעפות מנת כוסם׃,Hebrew
כי צדיק יהוה צדקות אהב ישר יחזו פנימו׃,Hebrew
למנצח על השמינית מזמור לדוד הושיעה יהוה כי גמר חסיד כי פסו אמונים מבני אדם׃,Hebrew
שוא ידברו איש את רעהו שפת חלקות בלב ולב ידברו׃,Hebrew
יכרת יהוה כל שפתי חלקות לשון מדברת גדלות׃,Hebrew
אשר אמרו ללשננו נגביר שפתינו אתנו מי אדון לנו׃,Hebrew
משד עניים מאנקת אביונים עתה אקום יאמר יהוה אשית בישע יפיח לו׃,Hebrew
אמרות יהוה אמרות טהרות כסף צרוף בעליל לארץ מזקק שבעתים׃,Hebrew
אתה יהוה תשמרם תצרנו מן הדור זו לעולם׃,Hebrew
סביב רשעים יתהלכון כרם זלות לבני אדם׃,Hebrew
למנצח מזמור לדוד עד אנה יהוה תשכחני נצח עד אנה תסתיר את פניך ממני׃,Hebrew
עד אנה אשית עצות בנפשי יגון בלבבי יומם עד אנה ירום איבי עלי׃,Hebrew
הביטה ענני יהוה אלהי האירה עיני פן אישן המות׃,Hebrew
פן יאמר איבי יכלתיו צרי יגילו כי אמוט׃,Hebrew
ואני בחסדך בטחתי יגל לבי בישועתך׃,Hebrew
אשירה ליהוה כי גמל עלי׃,Hebrew
למנצח לדוד אמר נבל בלבו אין אלהים השחיתו התעיבו עלילה אין עשה טוב׃,Hebrew
יהוה משמים השקיף על בני אדם לראות היש משכיל דרש את אלהים׃,Hebrew
הכל סר יחדו נאלחו אין עשה טוב אין גם אחד׃,Hebrew
הלא ידעו כל פעלי און אכלי עמי אכלו לחם יהוה לא קראו׃,Hebrew
שם פחדו פחד כי אלהים בדור צדיק׃,Hebrew
עצת עני תבישו כי יהוה מחסהו׃,Hebrew
מי יתן מציון ישועת ישראל בשוב יהוה שבות עמו יגל יעקב ישמח ישראל׃,Hebrew
מזמור לדוד יהוה מי יגור באהלך מי ישכן בהר קדשך׃,Hebrew
הולך תמים ופעל צדק ודבר אמת בלבבו׃,Hebrew
לא רגל על לשנו לא עשה לרעהו רעה וחרפה לא נשא על קרבו׃,Hebrew
נבזה בעיניו נמאס ואת יראי יהוה יכבד נשבע להרע ולא ימר׃,Hebrew
כספו לא נתן בנשך ושחד על נקי לא לקח עשה אלה לא ימוט לעולם׃,Hebrew
מכתם לדוד שמרני אל כי חסיתי בך׃,Hebrew
אמרת ליהוה אדני אתה טובתי בל עליך׃,Hebrew
לקדושים אשר בארץ המה ואדירי כל חפצי בם׃,Hebrew
ירבו עצבותם אחר מהרו בל אסיך נסכיהם מדם ובל אשא את שמותם על שפתי׃,Hebrew
יהוה מנת חלקי וכוסי אתה תומיך גורלי׃,Hebrew
חבלים נפלו לי בנעמים אף נחלת שפרה עלי׃,Hebrew
אברך את יהוה אשר יעצני אף לילות יסרוני כליותי׃,Hebrew
שויתי יהוה לנגדי תמיד כי מימיני בל אמוט׃,Hebrew
לכן שמח לבי ויגל כבודי אף בשרי ישכן לבטח׃,Hebrew
כי לא תעזב נפשי לשאול לא תתן חסידך לראות שחת׃,Hebrew
תודיעני ארח חיים שבע שמחות את פניך נעמות בימינך נצח׃,Hebrew
תפלה לדוד שמעה יהוה צדק הקשיבה רנתי האזינה תפלתי בלא שפתי מרמה׃,Hebrew
מלפניך משפטי יצא עיניך תחזינה מישרים׃,Hebrew
בחנת לבי פקדת לילה צרפתני בל תמצא זמתי בל יעבר פי׃,Hebrew
לפעלות אדם בדבר שפתיך אני שמרתי ארחות פריץ׃,Hebrew
תמך אשרי במעגלותיך בל נמוטו פעמי׃,Hebrew
אני קראתיך כי תענני אל הט אזנך לי שמע אמרתי׃,Hebrew
הפלה חסדיך מושיע חוסים ממתקוממים בימינך׃,Hebrew
שמרני כאישון בת עין בצל כנפיך תסתירני׃,Hebrew
מפני רשעים זו שדוני איבי בנפש יקיפו עלי׃,Hebrew
חלבמו סגרו פימו דברו בגאות׃,Hebrew
אשרינו עתה סבבוני עיניהם ישיתו לנטות בארץ׃,Hebrew
דמינו כאריה יכסוף לטרוף וככפיר ישב במסתרים׃,Hebrew
קומה יהוה קדמה פניו הכריעהו פלטה נפשי מרשע חרבך׃,Hebrew
ממתים ידך יהוה ממתים מחלד חלקם בחיים וצפינך תמלא בטנם ישבעו בנים והניחו יתרם לעולליהם׃,Hebrew
אני בצדק אחזה פניך אשבעה בהקיץ תמונתך׃,Hebrew
למנצח לעבד יהוה לדוד אשר דבר ליהוה את דברי השירה הזאת ביום הציל יהוה אותו מכף כל איביו ומיד שאול ויאמר ארחמך יהוה חזקי׃,Hebrew
יהוה סלעי ומצודתי ומפלטי אלי צורי אחסה בו מגני וקרן ישעי משגבי׃,Hebrew
מהלל אקרא יהוה ומן איבי אושע׃,Hebrew
אפפוני חבלי מות ונחלי בליעל יבעתוני׃,Hebrew
חבלי שאול סבבוני קדמוני מוקשי מות׃,Hebrew
בצר לי אקרא יהוה ואל אלהי אשוע ישמע מהיכלו קולי ושועתי לפניו תבוא באזניו׃,Hebrew
ותגעש ותרעש הארץ ומוסדי הרים ירגזו ויתגעשו כי חרה לו׃,Hebrew
עלה עשן באפו ואש מפיו תאכל גחלים בערו ממנו׃,Hebrew
ויט שמים וירד וערפל תחת רגליו׃,Hebrew
וירכב על כרוב ויעף וידא על כנפי רוח׃,Hebrew
ישת חשך סתרו סביבותיו סכתו חשכת מים עבי שחקים׃,Hebrew
מנגה נגדו עביו עברו ברד וגחלי אש׃,Hebrew
וירעם בשמים יהוה ועליון יתן קלו ברד וגחלי אש׃,Hebrew
וישלח חציו ויפיצם וברקים רב ויהמם׃,Hebrew
ויראו אפיקי מים ויגלו מוסדות תבל מגערתך יהוה מנשמת רוח אפך׃,Hebrew
ישלח ממרום יקחני ימשני ממים רבים׃,Hebrew
יצילני מאיבי עז ומשנאי כי אמצו ממני׃,Hebrew
יקדמוני ביום אידי ויהי יהוה למשען לי׃,Hebrew
ויוציאני למרחב יחלצני כי חפץ בי׃,Hebrew
יגמלני יהוה כצדקי כבר ידי ישיב לי׃,Hebrew
כי שמרתי דרכי יהוה ולא רשעתי מאלהי׃,Hebrew
כי כל משפטיו לנגדי וחקתיו לא אסיר מני׃,Hebrew
ואהי תמים עמו ואשתמר מעוני׃,Hebrew
וישב יהוה לי כצדקי כבר ידי לנגד עיניו׃,Hebrew
עם חסיד תתחסד עם גבר תמים תתמם׃,Hebrew
עם נבר תתברר ועם עקש תתפתל׃,Hebrew
כי אתה עם עני תושיע ועינים רמות תשפיל׃,Hebrew
כי אתה תאיר נרי יהוה אלהי יגיה חשכי׃,Hebrew
כי בך ארץ גדוד ובאלהי אדלג שור׃,Hebrew
האל תמים דרכו אמרת יהוה צרופה מגן הוא לכל החסים בו׃,Hebrew
כי מי אלוה מבלעדי יהוה ומי צור זולתי אלהינו׃,Hebrew
האל המאזרני חיל ויתן תמים דרכי׃,Hebrew
משוה רגלי כאילות ועל במתי יעמידני׃,Hebrew
מלמד ידי למלחמה ונחתה קשת נחושה זרועתי׃,Hebrew
ותתן לי מגן ישעך וימינך תסעדני וענותך תרבני׃,Hebrew
תרחיב צעדי תחתי ולא מעדו קרסלי׃,Hebrew
ארדוף אויבי ואשיגם ולא אשוב עד כלותם׃,Hebrew
אמחצם ולא יכלו קום יפלו תחת רגלי׃,Hebrew
ותאזרני חיל למלחמה תכריע קמי תחתי׃,Hebrew
ואיבי נתתה לי ערף ומשנאי אצמיתם׃,Hebrew
ישועו ואין מושיע על יהוה ולא ענם׃,Hebrew
ואשחקם כעפר על פני רוח כטיט חוצות אריקם׃,Hebrew
תפלטני מריבי עם תשימני לראש גוים עם לא ידעתי יעבדוני׃,Hebrew
לשמע אזן ישמעו לי בני נכר יכחשו לי׃,Hebrew
בני נכר יבלו ויחרגו ממסגרותיהם׃,Hebrew
חי יהוה וברוך צורי וירום אלוהי ישעי׃,Hebrew
האל הנותן נקמות לי וידבר עמים תחתי׃,Hebrew
מפלטי מאיבי אף מן קמי תרוממני מאיש חמס תצילני׃,Hebrew
על כן אודך בגוים יהוה ולשמך אזמרה׃,Hebrew
מגדל ישועות מלכו ועשה חסד למשיחו לדוד ולזרעו עד עולם׃,Hebrew
למנצח מזמור לדוד השמים מספרים כבוד אל ומעשה ידיו מגיד הרקיע׃,Hebrew
יום ליום יביע אמר ולילה ללילה יחוה דעת׃,Hebrew
אין אמר ואין דברים בלי נשמע קולם׃,Hebrew
בכל הארץ יצא קום ובקצה תבל מליהם לשמש שם אהל בהם׃,Hebrew
והוא כחתן יצא מחפתו ישיש כגבור לרוץ ארח׃,Hebrew
מקצה השמים מוצאו ותקופתו על קצותם ואין נסתר מחמתו׃,Hebrew
תורת יהוה תמימה משיבת נפש עדות יהוה נאמנה מחכימת פתי׃,Hebrew
פקודי יהוה ישרים משמחי לב מצות יהוה ברה מאירת עינים׃,Hebrew
יראת יהוה טהורה עומדת לעד משפטי יהוה אמת צדקו יחדו׃,Hebrew
הנחמדים מזהב ומפז רב ומתוקים מדבש ונפת צופים׃,Hebrew
גם עבדך נזהר בהם בשמרם עקב רב׃,Hebrew
שגיאות מי יבין מנסתרות נקני׃,Hebrew
גם מזדים חשך עבדך אל ימשלו בי אז איתם ונקיתי מפשע רב׃,Hebrew
יהיו לרצון אמרי פי והגיון לבי לפניך יהוה צורי וגאלי׃,Hebrew
למנצח מזמור לדוד יענך יהוה ביום צרה ישגבך שם אלהי יעקב׃,Hebrew
ישלח עזרך מקדש ומציון יסעדך׃,Hebrew
יזכר כל מנחתך ועולתך ידשנה סלה׃,Hebrew
יתן לך כלבבך וכל עצתך ימלא׃,Hebrew
נרננה בישועתך ובשם אלהינו נדגל ימלא יהוה כל משאלותיך׃,Hebrew
עתה ידעתי כי הושיע יהוה משיחו יענהו משמי קדשו בגברות ישע ימינו׃,Hebrew
אלה ברכב ואלה בסוסים ואנחנו בשם יהוה אלהינו נזכיר׃,Hebrew
המה כרעו ונפלו ואנחנו קמנו ונתעודד׃,Hebrew
יהוה הושיעה המלך יעננו ביום קראנו׃,Hebrew
למנצח מזמור לדוד יהוה בעזך ישמח מלך ובישועתך מה יגיל מאד׃,Hebrew
תאות לבו נתתה לו וארשת שפתיו בל מנעת סלה׃,Hebrew
כי תקדמנו ברכות טוב תשית לראשו עטרת פז׃,Hebrew
חיים שאל ממך נתתה לו ארך ימים עולם ועד׃,Hebrew
גדול כבודו בישועתך הוד והדר תשוה עליו׃,Hebrew
כי תשיתהו ברכות לעד תחדהו בשמחה את פניך׃,Hebrew
כי המלך בטח ביהוה ובחסד עליון בל ימוט׃,Hebrew
תמצא ידך לכל איביך ימינך תמצא שנאיך׃,Hebrew
תשיתמו כתנור אש לעת פניך יהוה באפו יבלעם ותאכלם אש׃,Hebrew
פרימו מארץ תאבד וזרעם מבני אדם׃,Hebrew
כי נטו עליך רעה חשבו מזמה בל יוכלו׃,Hebrew
כי תשיתמו שכם במיתריך תכונן על פניהם׃,Hebrew
רומה יהוה בעזך נשירה ונזמרה גבורתך׃,Hebrew
למנצח על אילת השחר מזמור לדוד אלי אלי למה עזבתני רחוק מישועתי דברי שאגתי׃,Hebrew
אלהי אקרא יומם ולא תענה ולילה ולא דומיה לי׃,Hebrew
ואתה קדוש יושב תהלות ישראל׃,Hebrew
בך בטחו אבתינו בטחו ותפלטמו׃,Hebrew
אליך זעקו ונמלטו בך בטחו ולא בושו׃,Hebrew
ואנכי תולעת ולא איש חרפת אדם ובזוי עם׃,Hebrew
כל ראי ילעגו לי יפטירו בשפה יניעו ראש׃,Hebrew
גל אל יהוה יפלטהו יצילהו כי חפץ בו׃,Hebrew
כי אתה גחי מבטן מבטיחי על שדי אמי׃,Hebrew
עליך השלכתי מרחם מבטן אמי אלי אתה׃,Hebrew
אל תרחק ממני כי צרה קרובה כי אין עוזר׃,Hebrew
סבבוני פרים רבים אבירי בשן כתרוני׃,Hebrew
פצו עלי פיהם אריה טרף ושאג׃,Hebrew
כמים נשפכתי והתפרדו כל עצמותי היה לבי כדונג נמס בתוך מעי׃,Hebrew
יבש כחרש כחי ולשוני מדבק מלקוחי ולעפר מות תשפתני׃,Hebrew
כי סבבוני כלבים עדת מרעים הקיפוני כארי ידי ורגלי׃,Hebrew
אספר כל עצמותי המה יביטו יראו בי׃,Hebrew
יחלקו בגדי להם ועל לבושי יפילו גורל׃,Hebrew
ואתה יהוה אל תרחק אילותי לעזרתי חושה׃,Hebrew
הצילה מחרב נפשי מיד כלב יחידתי׃,Hebrew
הושיעני מפי אריה ומקרני רמים עניתני׃,Hebrew
אספרה שמך לאחי בתוך קהל אהללך׃,Hebrew
יראי יהוה הללוהו כל זרע יעקב כבדוהו וגורו ממנו כל זרע ישראל׃,Hebrew
כי לא בזה ולא שקץ ענות עני ולא הסתיר פניו ממנו ובשועו אליו שמע׃,Hebrew
מאתך תהלתי בקהל רב נדרי אשלם נגד יראיו׃,Hebrew
יאכלו ענוים וישבעו יהללו יהוה דרשיו יחי לבבכם לעד׃,Hebrew
יזכרו וישבו אל יהוה כל אפסי ארץ וישתחוו לפניך כל משפחות גוים׃,Hebrew
כי ליהוה המלוכה ומשל בגוים׃,Hebrew
אכלו וישתחוו כל דשני ארץ לפניו יכרעו כל יורדי עפר ונפשו לא חיה׃,Hebrew
זרע יעבדנו יספר לאדני לדור׃,Hebrew
יבאו ויגידו צדקתו לעם נולד כי עשה׃,Hebrew
מזמור לדוד יהוה רעי לא אחסר׃,Hebrew
בנאות דשא ירביצני על מי מנחות ינהלני׃,Hebrew
נפשי ישובב ינחני במעגלי צדק למען שמו׃,Hebrew
גם כי אלך בגיא צלמות לא אירא רע כי אתה עמדי שבטך ומשענתך המה ינחמני׃,Hebrew
תערך לפני שלחן נגד צררי דשנת בשמן ראשי כוסי רויה׃,Hebrew
אך טוב וחסד ירדפוני כל ימי חיי ושבתי בבית יהוה לארך ימים׃,Hebrew
לדוד מזמור ליהוה הארץ ומלואה תבל וישבי בה׃,Hebrew
כי הוא על ימים יסדה ועל נהרות יכוננה׃,Hebrew
מי יעלה בהר יהוה ומי יקום במקום קדשו׃,Hebrew
נקי כפים ובר לבב אשר לא נשא לשוא נפשי ולא נשבע למרמה׃,Hebrew
ישא ברכה מאת יהוה וצדקה מאלהי ישעו׃,Hebrew
זה דור דרשו מבקשי פניך יעקב סלה׃,Hebrew
שאו שערים ראשיכם והנשאו פתחי עולם ויבוא מלך הכבוד׃,Hebrew
מי זה מלך הכבוד יהוה עזוז וגבור יהוה גבור מלחמה׃,Hebrew
שאו שערים ראשיכם ושאו פתחי עולם ויבא מלך הכבוד׃,Hebrew
מי הוא זה מלך הכבוד יהוה צבאות הוא מלך הכבוד סלה׃,Hebrew
לדוד אליך יהוה נפשי אשא׃,Hebrew
אלהי בך בטחתי אל אבושה אל יעלצו איבי לי׃,Hebrew
גם כל קויך לא יבשו יבשו הבוגדים ריקם׃,Hebrew
דרכיך יהוה הודיעני ארחותיך למדני׃,Hebrew
הדריכני באמתך ולמדני כי אתה אלהי ישעי אותך קויתי כל היום׃,Hebrew
זכר רחמיך יהוה וחסדיך כי מעולם המה׃,Hebrew
חטאות נעורי ופשעי אל תזכר כחסדך זכר לי אתה למען טובך יהוה׃,Hebrew
טוב וישר יהוה על כן יורה חטאים בדרך׃,Hebrew
ידרך ענוים במשפט וילמד ענוים דרכו׃,Hebrew
כל ארחות יהוה חסד ואמת לנצרי בריתו ועדתיו׃,Hebrew
למען שמך יהוה וסלחת לעוני כי רב הוא׃,Hebrew
מי זה האיש ירא יהוה יורנו בדרך יבחר׃,Hebrew
נפשו בטוב תלין וזרעו יירש ארץ׃,Hebrew
סוד יהוה ליראיו ובריתו להודיעם׃,Hebrew
עיני תמיד אל יהוה כי הוא יוציא מרשת רגלי׃,Hebrew
פנה אלי וחנני כי יחיד ועני אני׃,Hebrew
צרות לבבי הרחיבו ממצוקותי הוציאני׃,Hebrew
ראה עניי ועמלי ושא לכל חטאותי׃,Hebrew
ראה אויבי כי רבו ושנאת חמס שנאוני׃,Hebrew
שמרה נפשי והצילני אל אבוש כי חסיתי בך׃,Hebrew
תם וישר יצרוני כי קויתיך׃,Hebrew
פדה אלהים את ישראל מכל צרותיו׃,Hebrew
לדוד שפטני יהוה כי אני בתמי הלכתי וביהוה בטחתי לא אמעד׃,Hebrew
בחנני יהוה ונסני צרופה כליותי ולבי׃,Hebrew
כי חסדך לנגד עיני והתהלכתי באמתך׃,Hebrew
לא ישבתי עם מתי שוא ועם נעלמים לא אבוא׃,Hebrew
שנאתי קהל מרעים ועם רשעים לא אשב׃,Hebrew
ארחץ בנקיון כפי ואסבבה את מזבחך יהוה׃,Hebrew
לשמע בקול תודה ולספר כל נפלאותיך׃,Hebrew
יהוה אהבתי מעון ביתך ומקום משכן כבודך׃,Hebrew
אל תאסף עם חטאים נפשי ועם אנשי דמים חיי׃,Hebrew
אשר בידיהם זמה וימינם מלאה שחד׃,Hebrew
ואני בתמי אלך פדני וחנני׃,Hebrew
רגלי עמדה במישור במקהלים אברך יהוה׃,Hebrew
לדוד יהוה אורי וישעי ממי אירא יהוה מעוז חיי ממי אפחד׃,Hebrew
בקרב עלי מרעים לאכל את בשרי צרי ואיבי לי המה כשלו ונפלו׃,Hebrew
אם תחנה עלי מחנה לא יירא לבי אם תקום עלי מלחמה בזאת אני בוטח׃,Hebrew
אחת שאלתי מאת יהוה אותה אבקש שבתי בבית יהוה כל ימי חיי לחזות בנעם יהוה ולבקר בהיכלו׃,Hebrew
כי יצפנני בסכה ביום רעה יסתרני בסתר אהלו בצור ירוממני׃,Hebrew
ועתה ירום ראשי על איבי סביבותי ואזבחה באהלו זבחי תרועה אשירה ואזמרה ליהוה׃,Hebrew
שמע יהוה קולי אקרא וחנני וענני׃,Hebrew
לך אמר לבי בקשו פני את פניך יהוה אבקש׃,Hebrew
אל תסתר פניך ממני אל תט באף עבדך עזרתי היית אל תטשני ואל תעזבני אלהי ישעי׃,Hebrew
כי אבי ואמי עזבוני ויהוה יאספני׃,Hebrew
הורני יהוה דרכך ונחני בארח מישור למען שוררי׃,Hebrew
אל תתנני בנפש צרי כי קמו בי עדי שקר ויפח חמס׃,Hebrew
לולא האמנתי לראות בטוב יהוה בארץ חיים׃,Hebrew
קוה אל יהוה חזק ויאמץ לבך וקוה אל יהוה׃,Hebrew
לדוד אליך יהוה אקרא צורי אל תחרש ממני פן תחשה ממני ונמשלתי עם יורדי בור׃,Hebrew
שמע קול תחנוני בשועי אליך בנשאי ידי אל דביר קדשך׃,Hebrew
אל תמשכני עם רשעים ועם פעלי און דברי שלום עם רעיהם ורעה בלבבם׃,Hebrew
תן להם כפעלם וכרע מעלליהם כמעשה ידיהם תן להם השב גמולם להם׃,Hebrew
כי לא יבינו אל פעלת יהוה ואל מעשה ידיו יהרסם ולא יבנם׃,Hebrew
ברוך יהוה כי שמע קול תחנוני׃,Hebrew
יהוה עזי ומגני בו בטח לבי ונעזרתי ויעלז לבי ומשירי אהודנו׃,Hebrew
יהוה עז למו ומעוז ישועות משיחו הוא׃,Hebrew
הושיעה את עמך וברך את נחלתך ורעם ונשאם עד העולם׃,Hebrew
מזמור לדוד הבו ליהוה בני אלים הבו ליהוה כבוד ועז׃,Hebrew
הבו ליהוה כבוד שמו השתחוו ליהוה בהדרת קדש׃,Hebrew
קול יהוה על המים אל הכבוד הרעים יהוה על מים רבים׃,Hebrew
קול יהוה בכח קול יהוה בהדר׃,Hebrew
קול יהוה שבר ארזים וישבר יהוה את ארזי הלבנון׃,Hebrew
וירקידם כמו עגל לבנון ושרין כמו בן ראמים׃,Hebrew
קול יהוה חצב להבות אש׃,Hebrew
קול יהוה יחיל מדבר יחיל יהוה מדבר קדש׃,Hebrew
קול יהוה יחולל אילות ויחשף יערות ובהיכלו כלו אמר כבוד׃,Hebrew
יהוה למבול ישב וישב יהוה מלך לעולם׃,Hebrew
יהוה עז לעמו יתן יהוה יברך את עמו בשלום׃,Hebrew
מזמור שיר חנכת הבית לדוד ארוממך יהוה כי דליתני ולא שמחת איבי לי׃,Hebrew
יהוה אלהי שועתי אליך ותרפאני׃,Hebrew
יהוה העלית מן שאול נפשי חייתני מיורדי בור׃,Hebrew
זמרו ליהוה חסידיו והודו לזכר קדשו׃,Hebrew
כי רגע באפו חיים ברצונו בערב ילין בכי ולבקר רנה׃,Hebrew
ואני אמרתי בשלוי בל אמוט לעולם׃,Hebrew
יהוה ברצונך העמדתה להררי עז הסתרת פניך הייתי נבהל׃,Hebrew
אליך יהוה אקרא ואל אדני אתחנן׃,Hebrew
מה בצע בדמי ברדתי אל שחת היודך עפר היגיד אמתך׃,Hebrew
שמע יהוה וחנני יהוה היה עזר לי׃,Hebrew
הפכת מספדי למחול לי פתחת שקי ותאזרני שמחה׃,Hebrew
למען יזמרך כבוד ולא ידם יהוה אלהי לעולם אודך׃,Hebrew
למנצח מזמור לדוד בך יהוה חסיתי אל אבושה לעולם בצדקתך פלטני׃,Hebrew
הטה אלי אזנך מהרה הצילני היה לי לצור מעוז לבית מצודות להושיעני׃,Hebrew
כי סלעי ומצודתי אתה ולמען שמך תנחני ותנהלני׃,Hebrew
תוציאני מרשת זו טמנו לי כי אתה מעוזי׃,Hebrew
בידך אפקיד רוחי פדיתה אותי יהוה אל אמת׃,Hebrew
שנאתי השמרים הבלי שוא ואני אל יהוה בטחתי׃,Hebrew
אגילה ואשמחה בחסדך אשר ראית את עניי ידעת בצרות נפשי׃,Hebrew
ולא הסגרתני ביד אויב העמדת במרחב רגלי׃,Hebrew
חנני יהוה כי צר לי עששה בכעס עיני נפשי ובטני׃,Hebrew
כי כלו ביגון חיי ושנותי באנחה כשל בעוני כחי ועצמי עששו׃,Hebrew
מכל צררי הייתי חרפה ולשכני מאד ופחד למידעי ראי בחוץ נדדו ממני׃,Hebrew
נשכחתי כמת מלב הייתי ככלי אבד׃,Hebrew
כי שמעתי דבת רבים מגור מסביב בהוסדם יחד עלי לקחת נפשי זממו׃,Hebrew
ואני עליך בטחתי יהוה אמרתי אלהי אתה׃,Hebrew
בידך עתתי הצילני מיד אויבי ומרדפי׃,Hebrew
האירה פניך על עבדך הושיעני בחסדך׃,Hebrew
יהוה אל אבושה כי קראתיך יבשו רשעים ידמו לשאול׃,Hebrew
תאלמנה שפתי שקר הדברות על צדיק עתק בגאוה ובוז׃,Hebrew
מה רב טובך אשר צפנת ליראיך פעלת לחסים בך נגד בני אדם׃,Hebrew
תסתירם בסתר פניך מרכסי איש תצפנם בסכה מריב לשנות׃,Hebrew
ברוך יהוה כי הפליא חסדו לי בעיר מצור׃,Hebrew
ואני אמרתי בחפזי נגרזתי מנגד עיניך אכן שמעת קול תחנוני בשועי אליך׃,Hebrew
אהבו את יהוה כל חסידיו אמונים נצר יהוה ומשלם על יתר עשה גאוה׃,Hebrew
חזקו ויאמץ לבבכם כל המיחלים ליהוה׃,Hebrew
לדוד משכיל אשרי נשוי פשע כסוי חטאה׃,Hebrew
אשרי אדם לא יחשב יהוה לו עון ואין ברוחו רמיה׃,Hebrew
כי החרשתי בלו עצמי בשאגתי כל היום׃,Hebrew
כי יומם ולילה תכבד עלי ידך נהפך לשדי בחרבני קיץ סלה׃,Hebrew
חטאתי אודיעך ועוני לא כסיתי אמרתי אודה עלי פשעי ליהוה ואתה נשאת עון חטאתי סלה׃,Hebrew
על זאת יתפלל כל חסיד אליך לעת מצא רק לשטף מים רבים אליו לא יגיעו׃,Hebrew
אתה סתר לי מצר תצרני רני פלט תסובבני סלה׃,Hebrew
אשכילך ואורך בדרך זו תלך איעצה עליך עיני׃,Hebrew
אל תהיו כסוס כפרד אין הבין במתג ורסן עדיו לבלום בל קרב אליך׃,Hebrew
רבים מכאובים לרשע והבוטח ביהוה חסד יסובבנו׃,Hebrew
שמחו ביהוה וגילו צדיקים והרנינו כל ישרי לב׃,Hebrew
רננו צדיקים ביהוה לישרים נאוה תהלה׃,Hebrew
הודו ליהוה בכנור בנבל עשור זמרו לו׃,Hebrew
שירו לו שיר חדש היטיבו נגן בתרועה׃,Hebrew
כי ישר דבר יהוה וכל מעשהו באמונה׃,Hebrew
אהב צדקה ומשפט חסד יהוה מלאה הארץ׃,Hebrew
בדבר יהוה שמים נעשו וברוח פיו כל צבאם׃,Hebrew
כנס כנד מי הים נתן באצרות תהומות׃,Hebrew
ייראו מיהוה כל הארץ ממנו יגורו כל ישבי תבל׃,Hebrew
כי הוא אמר ויהי הוא צוה ויעמד׃,Hebrew
יהוה הפיר עצת גוים הניא מחשבות עמים׃,Hebrew
עצת יהוה לעולם תעמד מחשבות לבו לדר ודר׃,Hebrew
אשרי הגוי אשר יהוה אלהיו העם בחר לנחלה לו׃,Hebrew
משמים הביט יהוה ראה את כל בני האדם׃,Hebrew
ממכון שבתו השגיח אל כל ישבי הארץ׃,Hebrew
היצר יחד לבם המבין אל כל מעשיהם׃,Hebrew
אין המלך נושע ברב חיל גבור לא ינצל ברב כח׃,Hebrew
שקר הסוס לתשועה וברב חילו לא ימלט׃,Hebrew
הנה עין יהוה אל יראיו למיחלים לחסדו׃,Hebrew
להציל ממות נפשם ולחיותם ברעב׃,Hebrew
נפשנו חכתה ליהוה עזרנו ומגננו הוא׃,Hebrew
כי בו ישמח לבנו כי בשם קדשו בטחנו׃,Hebrew
יהי חסדך יהוה עלינו כאשר יחלנו לך׃,Hebrew
לדוד בשנותו את טעמו לפני אבימלך ויגרשהו וילך אברכה את יהוה בכל עת תמיד תהלתו בפי׃,Hebrew
ביהוה תתהלל נפשי ישמעו ענוים וישמחו׃,Hebrew
גדלו ליהוה אתי ונרוממה שמו יחדו׃,Hebrew
דרשתי את יהוה וענני ומכל מגורותי הצילני׃,Hebrew
הביטו אליו ונהרו ופניהם אל יחפרו׃,Hebrew
זה עני קרא ויהוה שמע ומכל צרותיו הושיעו׃,Hebrew
חנה מלאך יהוה סביב ליראיו ויחלצם׃,Hebrew
טעמו וראו כי טוב יהוה אשרי הגבר יחסה בו׃,Hebrew
יראו את יהוה קדשיו כי אין מחסור ליראיו׃,Hebrew
כפירים רשו ורעבו ודרשי יהוה לא יחסרו כל טוב׃,Hebrew
לכו בנים שמעו לי יראת יהוה אלמדכם׃,Hebrew
מי האיש החפץ חיים אהב ימים לראות טוב׃,Hebrew
נצר לשונך מרע ושפתיך מדבר מרמה׃,Hebrew
סור מרע ועשה טוב בקש שלום ורדפהו׃,Hebrew
עיני יהוה אל צדיקים ואזניו אל שועתם׃,Hebrew
פני יהוה בעשי רע להכרית מארץ זכרם׃,Hebrew
צעקו ויהוה שמע ומכל צרותם הצילם׃,Hebrew
קרוב יהוה לנשברי לב ואת דכאי רוח יושיע׃,Hebrew
רבות רעות צדיק ומכלם יצילנו יהוה׃,Hebrew
שמר כל עצמותיו אחת מהנה לא נשברה׃,Hebrew
תמותת רשע רעה ושנאי צדיק יאשמו׃,Hebrew
פודה יהוה נפש עבדיו ולא יאשמו כל החסים בו׃,Hebrew
לדוד ריבה יהוה את יריבי לחם את לחמי׃,Hebrew
החזק מגן וצנה וקומה בעזרתי׃,Hebrew
והרק חנית וסגר לקראת רדפי אמר לנפשי ישעתך אני׃,Hebrew
יבשו ויכלמו מבקשי נפשי יסגו אחור ויחפרו חשבי רעתי׃,Hebrew
יהיו כמץ לפני רוח ומלאך יהוה דוחה׃,Hebrew
יהי דרכם חשך וחלקלקות ומלאך יהוה רדפם׃,Hebrew
כי חנם טמנו לי שחת רשתם חנם חפרו לנפשי׃,Hebrew
תבואהו שואה לא ידע ורשתו אשר טמן תלכדו בשואה יפל בה׃,Hebrew
ונפשי תגיל ביהוה תשיש בישועתו׃,Hebrew
כל עצמותי תאמרנה יהוה מי כמוך מציל עני מחזק ממנו ועני ואביון מגזלו׃,Hebrew
יקומון עדי חמס אשר לא ידעתי ישאלוני׃,Hebrew
ישלמוני רעה תחת טובה שכול לנפשי׃,Hebrew
ואני בחלותם לבושי שק עניתי בצום נפשי ותפלתי על חיקי תשוב׃,Hebrew
כרע כאח לי התהלכתי כאבל אם קדר שחותי׃,Hebrew
ובצלעי שמחו ונאספו נאספו עלי נכים ולא ידעתי קרעו ולא דמו׃,Hebrew
בחנפי לעגי מעוג חרק עלי שנימו׃,Hebrew
אדני כמה תראה השיבה נפשי משאיהם מכפירים יחידתי׃,Hebrew
אודך בקהל רב בעם עצום אהללך׃,Hebrew
אל ישמחו לי איבי שקר שנאי חנם יקרצו עין׃,Hebrew
כי לא שלום ידברו ועל רגעי ארץ דברי מרמות יחשבון׃,Hebrew
וירחיבו עלי פיהם אמרו האח האח ראתה עינינו׃,Hebrew
ראיתה יהוה אל תחרש אדני אל תרחק ממני׃,Hebrew
העירה והקיצה למשפטי אלהי ואדני לריבי׃,Hebrew
שפטני כצדקך יהוה אלהי ואל ישמחו לי׃,Hebrew
אל יאמרו בלבם האח נפשנו אל יאמרו בלענוהו׃,Hebrew
יבשו ויחפרו יחדו שמחי רעתי ילבשו בשת וכלמה המגדילים עלי׃,Hebrew
ירנו וישמחו חפצי צדקי ויאמרו תמיד יגדל יהוה החפץ שלום עבדו׃,Hebrew
ולשוני תהגה צדקך כל היום תהלתך׃,Hebrew
למנצח לעבד יהוה לדוד נאם פשע לרשע בקרב לבי אין פחד אלהים לנגד עיניו׃,Hebrew
כי החליק אליו בעיניו למצא עונו לשנא׃,Hebrew
דברי פיו און ומרמה חדל להשכיל להיטיב׃,Hebrew
און יחשב על משכבו יתיצב על דרך לא טוב רע לא ימאס׃,Hebrew
יהוה בהשמים חסדך אמונתך עד שחקים׃,Hebrew
צדקתך כהררי אל משפטך תהום רבה אדם ובהמה תושיע יהוה׃,Hebrew
מה יקר חסדך אלהים ובני אדם בצל כנפיך יחסיון׃,Hebrew
ירוין מדשן ביתך ונחל עדניך תשקם׃,Hebrew
כי עמך מקור חיים באורך נראה אור׃,Hebrew
משך חסדך לידעיך וצדקתך לישרי לב׃,Hebrew
אל תבואני רגל גאוה ויד רשעים אל תנדני׃,Hebrew
שם נפלו פעלי און דחו ולא יכלו קום׃,Hebrew
לדוד אל תתחר במרעים אל תקנא בעשי עולה׃,Hebrew
כי כחציר מהרה ימלו וכירק דשא יבולון׃,Hebrew
בטח ביהוה ועשה טוב שכן ארץ ורעה אמונה׃,Hebrew
והתענג על יהוה ויתן לך משאלת לבך׃,Hebrew
גול על יהוה דרכך ובטח עליו והוא יעשה׃,Hebrew
והוציא כאור צדקך ומשפטך כצהרים׃,Hebrew
דום ליהוה והתחולל לו אל תתחר במצליח דרכו באיש עשה מזמות׃,Hebrew
הרף מאף ועזב חמה אל תתחר אך להרע׃,Hebrew
כי מרעים יכרתון וקוי יהוה המה יירשו ארץ׃,Hebrew
ועוד מעט ואין רשע והתבוננת על מקומו ואיננו׃,Hebrew
וענוים יירשו ארץ והתענגו על רב שלום׃,Hebrew
זמם רשע לצדיק וחרק עליו שניו׃,Hebrew
אדני ישחק לו כי ראה כי יבא יומו׃,Hebrew
חרב פתחו רשעים ודרכו קשתם להפיל עני ואביון לטבוח ישרי דרך׃,Hebrew
חרבם תבוא בלבם וקשתותם תשברנה׃,Hebrew
טוב מעט לצדיק מהמון רשעים רבים׃,Hebrew
כי זרועות רשעים תשברנה וסומך צדיקים יהוה׃,Hebrew
יודע יהוה ימי תמימם ונחלתם לעולם תהיה׃,Hebrew
לא יבשו בעת רעה ובימי רעבון ישבעו׃,Hebrew
כי רשעים יאבדו ואיבי יהוה כיקר כרים כלו בעשן כלו׃,Hebrew
לוה רשע ולא ישלם וצדיק חונן ונותן׃,Hebrew
כי מברכיו יירשו ארץ ומקלליו יכרתו׃,Hebrew
מיהוה מצעדי גבר כוננו ודרכו יחפץ׃,Hebrew
כי יפל לא יוטל כי יהוה סומך ידו׃,Hebrew
נער הייתי גם זקנתי ולא ראיתי צדיק נעזב וזרעו מבקש לחם׃,Hebrew
כל היום חונן ומלוה וזרעו לברכה׃,Hebrew
סור מרע ועשה טוב ושכן לעולם׃,Hebrew
כי יהוה אהב משפט ולא יעזב את חסידיו לעולם נשמרו וזרע רשעים נכרת׃,Hebrew
צדיקים יירשו ארץ וישכנו לעד עליה׃,Hebrew
פי צדיק יהגה חכמה ולשונו תדבר משפט׃,Hebrew
תורת אלהיו בלבו לא תמעד אשריו׃,Hebrew
צופה רשע לצדיק ומבקש להמיתו׃,Hebrew
יהוה לא יעזבנו בידו ולא ירשיענו בהשפטו׃,Hebrew
קוה אל יהוה ושמר דרכו וירוממך לרשת ארץ בהכרת רשעים תראה׃,Hebrew
ראיתי רשע עריץ ומתערה כאזרח רענן׃,Hebrew
ויעבר והנה איננו ואבקשהו ולא נמצא׃,Hebrew
שמר תם וראה ישר כי אחרית לאיש שלום׃,Hebrew
ופשעים נשמדו יחדו אחרית רשעים נכרתה׃,Hebrew
ותשועת צדיקים מיהוה מעוזם בעת צרה׃,Hebrew
ויעזרם יהוה ויפלטם יפלטם מרשעים ויושיעם כי חסו בו׃,Hebrew
מזמור לדוד להזכיר יהוה אל בקצפך תוכיחני ובחמתך תיסרני׃,Hebrew
כי חציך נחתו בי ותנחת עלי ידך׃,Hebrew
אין מתם בבשרי מפני זעמך אין שלום בעצמי מפני חטאתי׃,Hebrew
כי עונתי עברו ראשי כמשא כבד יכבדו ממני׃,Hebrew
הבאישו נמקו חבורתי מפני אולתי׃,Hebrew
נעויתי שחתי עד מאד כל היום קדר הלכתי׃,Hebrew
כי כסלי מלאו נקלה ואין מתם בבשרי׃,Hebrew
נפוגותי ונדכיתי עד מאד שאגתי מנהמת לבי׃,Hebrew
אדני נגדך כל תאותי ואנחתי ממך לא נסתרה׃,Hebrew
לבי סחרחר עזבני כחי ואור עיני גם הם אין אתי׃,Hebrew
אהבי ורעי מנגד נגעי יעמדו וקרובי מרחק עמדו׃,Hebrew
וינקשו מבקשי נפשי ודרשי רעתי דברו הוות ומרמות כל היום יהגו׃,Hebrew
ואני כחרש לא אשמע וכאלם לא יפתח פיו׃,Hebrew
ואהי כאיש אשר לא שמע ואין בפיו תוכחות׃,Hebrew
כי לך יהוה הוחלתי אתה תענה אדני אלהי׃,Hebrew
כי אמרתי פן ישמחו לי במוט רגלי עלי הגדילו׃,Hebrew
כי אני לצלע נכון ומכאובי נגדי תמיד׃,Hebrew
כי עוני אגיד אדאג מחטאתי׃,Hebrew
ואיבי חיים עצמו ורבו שנאי שקר׃,Hebrew
ומשלמי רעה תחת טובה ישטנוני תחת רדופי טוב׃,Hebrew
אל תעזבני יהוה אלהי אל תרחק ממני׃,Hebrew
חושה לעזרתי אדני תשועתי׃,Hebrew
למנצח לידיתון מזמור לדוד אמרתי אשמרה דרכי מחטוא בלשוני אשמרה לפי מחסום בעד רשע לנגדי׃,Hebrew
נאלמתי דומיה החשיתי מטוב וכאבי נעכר׃,Hebrew
חם לבי בקרבי בהגיגי תבער אש דברתי בלשוני׃,Hebrew
הודיעני יהוה קצי ומדת ימי מה היא אדעה מה חדל אני׃,Hebrew
הנה טפחות נתתה ימי וחלדי כאין נגדך אך כל הבל כל אדם נצב סלה׃,Hebrew
אך בצלם יתהלך איש אך הבל יהמיון יצבר ולא ידע מי אספם׃,Hebrew
ועתה מה קויתי אדני תוחלתי לך היא׃,Hebrew
מכל פשעי הצילני חרפת נבל אל תשימני׃,Hebrew
נאלמתי לא אפתח פי כי אתה עשית׃,Hebrew
הסר מעלי נגעך מתגרת ידך אני כליתי׃,Hebrew
בתוכחות על עון יסרת איש ותמס כעש חמודו אך הבל כל אדם סלה׃,Hebrew
שמעה תפלתי יהוה ושועתי האזינה אל דמעתי אל תחרש כי גר אנכי עמך תושב ככל אבותי׃,Hebrew
השע ממני ואבליגה בטרם אלך ואינני׃,Hebrew
למנצח לדוד מזמור קוה קויתי יהוה ויט אלי וישמע שועתי׃,Hebrew
ויעלני מבור שאון מטיט היון ויקם על סלע רגלי כונן אשרי׃,Hebrew
ויתן בפי שיר חדש תהלה לאלהינו יראו רבים וייראו ויבטחו ביהוה׃,Hebrew
אשרי הגבר אשר שם יהוה מבטחו ולא פנה אל רהבים ושטי כזב׃,Hebrew
רבות עשית אתה יהוה אלהי נפלאתיך ומחשבתיך אלינו אין ערך אליך אגידה ואדברה עצמו מספר׃,Hebrew
זבח ומנחה לא חפצת אזנים כרית לי עולה וחטאה לא שאלת׃,Hebrew
אז אמרתי הנה באתי במגלת ספר כתוב עלי׃,Hebrew
לעשות רצונך אלהי חפצתי ותורתך בתוך מעי׃,Hebrew
בשרתי צדק בקהל רב הנה שפתי לא אכלא יהוה אתה ידעת׃,Hebrew
צדקתך לא כסיתי בתוך לבי אמונתך ותשועתך אמרתי לא כחדתי חסדך ואמתך לקהל רב׃,Hebrew
אתה יהוה לא תכלא רחמיך ממני חסדך ואמתך תמיד יצרוני׃,Hebrew
כי אפפו עלי רעות עד אין מספר השיגוני עונתי ולא יכלתי לראות עצמו משערות ראשי ולבי עזבני׃,Hebrew
רצה יהוה להצילני יהוה לעזרתי חושה׃,Hebrew
יבשו ויחפרו יחד מבקשי נפשי לספותה יסגו אחור ויכלמו חפצי רעתי׃,Hebrew
ישמו על עקב בשתם האמרים לי האח האח׃,Hebrew
ישישו וישמחו בך כל מבקשיך יאמרו תמיד יגדל יהוה אהבי תשועתך׃,Hebrew
ואני עני ואביון אדני יחשב לי עזרתי ומפלטי אתה אלהי אל תאחר׃,Hebrew
למנצח מזמור לדוד אשרי משכיל אל דל ביום רעה ימלטהו יהוה׃,Hebrew
יהוה ישמרהו ויחיהו יאשר בארץ ואל תתנהו בנפש איביו׃,Hebrew
יהוה יסעדנו על ערש דוי כל משכבו הפכת בחליו׃,Hebrew
אני אמרתי יהוה חנני רפאה נפשי כי חטאתי לך׃,Hebrew
אויבי יאמרו רע לי מתי ימות ואבד שמו׃,Hebrew
ואם בא לראות שוא ידבר לבו יקבץ און לו יצא לחוץ ידבר׃,Hebrew
יחד עלי יתלחשו כל שנאי עלי יחשבו רעה לי׃,Hebrew
דבר בליעל יצוק בו ואשר שכב לא יוסיף לקום׃,Hebrew
גם איש שלומי אשר בטחתי בו אוכל לחמי הגדיל עלי עקב׃,Hebrew
ואתה יהוה חנני והקימני ואשלמה להם׃,Hebrew
בזאת ידעתי כי חפצת בי כי לא יריע איבי עלי׃,Hebrew
ואני בתמי תמכת בי ותציבני לפניך לעולם׃,Hebrew
ברוך יהוה אלהי ישראל מהעולם ועד העולם אמן ואמן׃,Hebrew
למנצח משכיל לבני קרח כאיל תערג על אפיקי מים כן נפשי תערג אליך אלהים׃,Hebrew
צמאה נפשי לאלהים לאל חי מתי אבוא ואראה פני אלהים׃,Hebrew
היתה לי דמעתי לחם יומם ולילה באמר אלי כל היום איה אלהיך׃,Hebrew
אלה אזכרה ואשפכה עלי נפשי כי אעבר בסך אדדם עד בית אלהים בקול רנה ותודה המון חוגג׃,Hebrew
מה תשתוחחי נפשי ותהמי עלי הוחילי לאלהים כי עוד אודנו ישועות פניו׃,Hebrew
אלהי עלי נפשי תשתוחח על כן אזכרך מארץ ירדן וחרמונים מהר מצער׃,Hebrew
תהום אל תהום קורא לקול צנוריך כל משבריך וגליך עלי עברו׃,Hebrew
יומם יצוה יהוה חסדו ובלילה שירה עמי תפלה לאל חיי׃,Hebrew
אומרה לאל סלעי למה שכחתני למה קדר אלך בלחץ אויב׃,Hebrew
ברצח בעצמותי חרפוני צוררי באמרם אלי כל היום איה אלהיך׃,Hebrew
מה תשתוחחי נפשי ומה תהמי עלי הוחילי לאלהים כי עוד אודנו ישועת פני ואלהי׃,Hebrew
שפטני אלהים וריבה ריבי מגוי לא חסיד מאיש מרמה ועולה תפלטני׃,Hebrew
כי אתה אלהי מעוזי למה זנחתני למה קדר אתהלך בלחץ אויב׃,Hebrew
שלח אורך ואמתך המה ינחוני יביאוני אל הר קדשך ואל משכנותיך׃,Hebrew
ואבואה אל מזבח אלהים אל אל שמחת גילי ואודך בכנור אלהים אלהי׃,Hebrew
מה תשתוחחי נפשי ומה תהמי עלי הוחילי לאלהים כי עוד אודנו ישועת פני ואלהי׃,Hebrew
למנצח לבני קרח משכיל אלהים באזנינו שמענו אבותינו ספרו לנו פעל פעלת בימיהם בימי קדם׃,Hebrew
אתה ידך גוים הורשת ותטעם תרע לאמים ותשלחם׃,Hebrew
כי לא בחרבם ירשו ארץ וזרועם לא הושיעה למו כי ימינך וזרועך ואור פניך כי רציתם׃,Hebrew
אתה הוא מלכי אלהים צוה ישועות יעקב׃,Hebrew
בך צרינו ננגח בשמך נבוס קמינו׃,Hebrew
כי לא בקשתי אבטח וחרבי לא תושיעני׃,Hebrew
כי הושעתנו מצרינו ומשנאינו הבישות׃,Hebrew
באלהים הללנו כל היום ושמך לעולם נודה סלה׃,Hebrew
אף זנחת ותכלימנו ולא תצא בצבאותינו׃,Hebrew
תשיבנו אחור מני צר ומשנאינו שסו למו׃,Hebrew
תתננו כצאן מאכל ובגוים זריתנו׃,Hebrew
תמכר עמך בלא הון ולא רבית במחיריהם׃,Hebrew
תשימנו חרפה לשכנינו לעג וקלס לסביבותינו׃,Hebrew
תשימנו משל בגוים מנוד ראש בל אמים׃,Hebrew
כל היום כלמתי נגדי ובשת פני כסתני׃,Hebrew
מקול מחרף ומגדף מפני אויב ומתנקם׃,Hebrew
כל זאת באתנו ולא שכחנוך ולא שקרנו בבריתך׃,Hebrew
לא נסוג אחור לבנו ותט אשרינו מני ארחך׃,Hebrew
כי דכיתנו במקום תנים ותכס עלינו בצלמות׃,Hebrew
אם שכחנו שם אלהינו ונפרש כפינו לאל זר׃,Hebrew
הלא אלהים יחקר זאת כי הוא ידע תעלמות לב׃,Hebrew
כי עליך הרגנו כל היום נחשבנו כצאן טבחה׃,Hebrew
עורה למה תישן אדני הקיצה אל תזנח לנצח׃,Hebrew
למה פניך תסתיר תשכח ענינו ולחצנו׃,Hebrew
כי שחה לעפר נפשנו דבקה לארץ בטננו׃,Hebrew
קומה עזרתה לנו ופדנו למען חסדך׃,Hebrew
למנצח על ששנים לבני קרח משכיל שיר ידידת רחש לבי דבר טוב אמר אני מעשי למלך לשוני עט סופר מהיר׃,Hebrew
יפיפית מבני אדם הוצק חן בשפתותיך על כן ברכך אלהים לעולם׃,Hebrew
חגור חרבך על ירך גבור הודך והדרך׃,Hebrew
והדרך צלח רכב על דבר אמת וענוה צדק ותורך נוראות ימינך׃,Hebrew
חציך שנונים עמים תחתיך יפלו בלב אויבי המלך׃,Hebrew
כסאך אלהים עולם ועד שבט מישר שבט מלכותך׃,Hebrew
אהבת צדק ותשנא רשע על כן משחך אלהים אלהיך שמן ששון מחבריך׃,Hebrew
מר ואהלות קציעות כל בגדתיך מן היכלי שן מני שמחוך׃,Hebrew
בנות מלכים ביקרותיך נצבה שגל לימינך בכתם אופיר׃,Hebrew
שמעי בת וראי והטי אזנך ושכחי עמך ובית אביך׃,Hebrew
ויתאו המלך יפיך כי הוא אדניך והשתחוי לו׃,Hebrew
ובת צר במנחה פניך יחלו עשירי עם׃,Hebrew
כל כבודה בת מלך פנימה ממשבצות זהב לבושה׃,Hebrew
לרקמות תובל למלך בתולות אחריה רעותיה מובאות לך׃,Hebrew
תובלנה בשמחת וגיל תבאינה בהיכל מלך׃,Hebrew
תחת אבתיך יהיו בניך תשיתמו לשרים בכל הארץ׃,Hebrew
אזכירה שמך בכל דר ודר על כן עמים יהודך לעלם ועד׃,Hebrew
למנצח לבני קרח על עלמות שיר אלהים לנו מחסה ועז עזרה בצרות נמצא מאד׃,Hebrew
על כן לא נירא בהמיר ארץ ובמוט הרים בלב ימים׃,Hebrew
יהמו יחמרו מימיו ירעשו הרים בגאותו סלה׃,Hebrew
נהר פלגיו ישמחו עיר אלהים קדש משכני עליון׃,Hebrew
אלהים בקרבה בל תמוט יעזרה אלהים לפנות בקר׃,Hebrew
המו גוים מטו ממלכות נתן בקולו תמוג ארץ׃,Hebrew
יהוה צבאות עמנו משגב לנו אלהי יעקב סלה׃,Hebrew
לכו חזו מפעלות יהוה אשר שם שמות בארץ׃,Hebrew
משבית מלחמות עד קצה הארץ קשת ישבר וקצץ חנית עגלות ישרף באש׃,Hebrew
הרפו ודעו כי אנכי אלהים ארום בגוים ארום בארץ׃,Hebrew
יהוה צבאות עמנו משגב לנו אלהי יעקב סלה׃,Hebrew
למנצח לבני קרח מזמור כל העמים תקעו כף הריעו לאלהים בקול רנה׃,Hebrew
כי יהוה עליון נורא מלך גדול על כל הארץ׃,Hebrew
ידבר עמים תחתינו ולאמים תחת רגלינו׃,Hebrew
יבחר לנו את נחלתנו את גאון יעקב אשר אהב סלה׃,Hebrew
עלה אלהים בתרועה יהוה בקול שופר׃,Hebrew
זמרו אלהים זמרו זמרו למלכנו זמרו׃,Hebrew
כי מלך כל הארץ אלהים זמרו משכיל׃,Hebrew
מלך אלהים על גוים אלהים ישב על כסא קדשו׃,Hebrew
נדיבי עמים נאספו עם אלהי אברהם כי לאלהים מגני ארץ מאד נעלה׃,Hebrew
שיר מזמור לבני קרח גדול יהוה ומהלל מאד בעיר אלהינו הר קדשו׃,Hebrew
יפה נוף משוש כל הארץ הר ציון ירכתי צפון קרית מלך רב׃,Hebrew
אלהים בארמנותיה נודע למשגב׃,Hebrew
כי הנה המלכים נועדו עברו יחדו׃,Hebrew
המה ראו כן תמהו נבהלו נחפזו׃,Hebrew
רעדה אחזתם שם חיל כיולדה׃,Hebrew
ברוח קדים תשבר אניות תרשיש׃,Hebrew
כאשר שמענו כן ראינו בעיר יהוה צבאות בעיר אלהינו אלהים יכוננה עד עולם סלה׃,Hebrew
דמינו אלהים חסדך בקרב היכלך׃,Hebrew
כשמך אלהים כן תהלתך על קצוי ארץ צדק מלאה ימינך׃,Hebrew
ישמח הר ציון תגלנה בנות יהודה למען משפטיך׃,Hebrew
סבו ציון והקיפוה ספרו מגדליה׃,Hebrew
שיתו לבכם לחילה פסגו ארמנותיה למען תספרו לדור אחרון׃,Hebrew
כי זה אלהים אלהינו עולם ועד הוא ינהגנו על מות׃,Hebrew
למנצח לבני קרח מזמור שמעו זאת כל העמים האזינו כל ישבי חלד׃,Hebrew
גם בני אדם גם בני איש יחד עשיר ואביון׃,Hebrew
פי ידבר חכמות והגות לבי תבונות׃,Hebrew
אטה למשל אזני אפתח בכנור חידתי׃,Hebrew
למה אירא בימי רע עון עקבי יסובני׃,Hebrew
הבטחים על חילם וברב עשרם יתהללו׃,Hebrew
אח לא פדה יפדה איש לא יתן לאלהים כפרו׃,Hebrew
ויקר פדיון נפשם וחדל לעולם׃,Hebrew
ויחי עוד לנצח לא יראה השחת׃,Hebrew
כי יראה חכמים ימותו יחד כסיל ובער יאבדו ועזבו לאחרים חילם׃,Hebrew
קרבם בתימו לעולם משכנתם לדר ודר קראו בשמותם עלי אדמות׃,Hebrew
ואדם ביקר בל ילין נמשל כבהמות נדמו׃,Hebrew
זה דרכם כסל למו ואחריהם בפיהם ירצו סלה׃,Hebrew
כצאן לשאול שתו מות ירעם וירדו בם ישרים לבקר וצירם לבלות שאול מזבל לו׃,Hebrew
אך אלהים יפדה נפשי מיד שאול כי יקחני סלה׃,Hebrew
אל תירא כי יעשר איש כי ירבה כבוד ביתו׃,Hebrew
כי לא במותו יקח הכל לא ירד אחריו כבודו׃,Hebrew
כי נפשו בחייו יברך ויודך כי תיטיב לך׃,Hebrew
תבוא עד דור אבותיו עד נצח לא יראו אור׃,Hebrew
אדם ביקר ולא יבין נמשל כבהמות נדמו׃,Hebrew
מזמור לאסף אל אלהים יהוה דבר ויקרא ארץ ממזרח שמש עד מבאו׃,Hebrew
מציון מכלל יפי אלהים הופיע׃,Hebrew
יבא אלהינו ואל יחרש אש לפניו תאכל וסביביו נשערה מאד׃,Hebrew
יקרא אל השמים מעל ואל הארץ לדין עמו׃,Hebrew
אספו לי חסידי כרתי בריתי עלי זבח׃,Hebrew
ויגידו שמים צדקו כי אלהים שפט הוא סלה׃,Hebrew
שמעה עמי ואדברה ישראל ואעידה בך אלהים אלהיך אנכי׃,Hebrew
לא על זבחיך אוכיחך ועולתיך לנגדי תמיד׃,Hebrew
לא אקח מביתך פר ממכלאתיך עתודים׃,Hebrew
כי לי כל חיתו יער בהמות בהררי אלף׃,Hebrew
ידעתי כל עוף הרים וזיז שדי עמדי׃,Hebrew
אם ארעב לא אמר לך כי לי תבל ומלאה׃,Hebrew
האוכל בשר אבירים ודם עתודים אשתה׃,Hebrew
זבח לאלהים תודה ושלם לעליון נדריך׃,Hebrew
וקראני ביום צרה אחלצך ותכבדני׃,Hebrew
ולרשע אמר אלהים מה לך לספר חקי ותשא בריתי עלי פיך׃,Hebrew
ואתה שנאת מוסר ותשלך דברי אחריך׃,Hebrew
אם ראית גנב ותרץ עמו ועם מנאפים חלקך׃,Hebrew
פיך שלחת ברעה ולשונך תצמיד מרמה׃,Hebrew
תשב באחיך תדבר בבן אמך תתן דפי׃,Hebrew
אלה עשית והחרשתי דמית היות אהיה כמוך אוכיחך ואערכה לעיניך׃,Hebrew
בינו נא זאת שכחי אלוה פן אטרף ואין מציל׃,Hebrew
זבח תודה יכבדנני ושם דרך אראנו בישע אלהים׃,Hebrew
למנצח מזמור לדוד בבוא אליו נתן הנביא כאשר בא אל בת שבע חנני אלהים כחסדך כרב רחמיך מחה פשעי׃,Hebrew
הרבה כבסני מעוני ומחטאתי טהרני׃,Hebrew
כי פשעי אני אדע וחטאתי נגדי תמיד׃,Hebrew
לך לבדך חטאתי והרע בעיניך עשיתי למען תצדק בדברך תזכה בשפטך׃,Hebrew
הן בעוון חוללתי ובחטא יחמתני אמי׃,Hebrew
הן אמת חפצת בטחות ובסתם חכמה תודיעני׃,Hebrew
תחטאני באזוב ואטהר תכבסני ומשלג אלבין׃,Hebrew
תשמיעני ששון ושמחה תגלנה עצמות דכית׃,Hebrew
הסתר פניך מחטאי וכל עונתי מחה׃,Hebrew
לב טהור ברא לי אלהים ורוח נכון חדש בקרבי׃,Hebrew
אל תשליכני מלפניך ורוח קדשך אל תקח ממני׃,Hebrew
השיבה לי ששון ישעך ורוח נדיבה תסמכני׃,Hebrew
אלמדה פשעים דרכיך וחטאים אליך ישובו׃,Hebrew
הצילני מדמים אלהים אלהי תשועתי תרנן לשוני צדקתך׃,Hebrew
אדני שפתי תפתח ופי יגיד תהלתך׃,Hebrew
כי לא תחפץ זבח ואתנה עולה לא תרצה׃,Hebrew
זבחי אלהים רוח נשברה לב נשבר ונדכה אלהים לא תבזה׃,Hebrew
היטיבה ברצונך את ציון תבנה חומות ירושלם׃,Hebrew
אז תחפץ זבחי צדק עולה וכליל אז יעלו על מזבחך פרים׃,Hebrew
למנצח משכיל לדוד בבוא דואג האדמי ויגד לשאול ויאמר לו בא דוד אל בית אחימלך מה תתהלל ברעה הגבור חסד אל כל היום׃,Hebrew
הוות תחשב לשונך כתער מלטש עשה רמיה׃,Hebrew
אהבת רע מטוב שקר מדבר צדק סלה׃,Hebrew
אהבת כל דברי בלע לשון מרמה׃,Hebrew
גם אל יתצך לנצח יחתך ויסחך מאהל ושרשך מארץ חיים סלה׃,Hebrew
ויראו צדיקים וייראו ועליו ישחקו׃,Hebrew
הנה הגבר לא ישים אלהים מעוזו ויבטח ברב עשרו יעז בהותו׃,Hebrew
ואני כזית רענן בבית אלהים בטחתי בחסד אלהים עולם ועד׃,Hebrew
אודך לעולם כי עשית ואקוה שמך כי טוב נגד חסידיך׃,Hebrew
למנצח על מחלת משכיל לדוד אמר נבל בלבו אין אלהים השחיתו והתעיבו עול אין עשה טוב׃,Hebrew
אלהים משמים השקיף על בני אדם לראות היש משכיל דרש את אלהים׃,Hebrew
כלו סג יחדו נאלחו אין עשה טוב אין גם אחד׃,Hebrew
הלא ידעו פעלי און אכלי עמי אכלו לחם אלהים לא קראו׃,Hebrew
שם פחדו פחד לא היה פחד כי אלהים פזר עצמות חנך הבשתה כי אלהים מאסם׃,Hebrew
מי יתן מציון ישעות ישראל בשוב אלהים שבות עמו יגל יעקב ישמח ישראל׃,Hebrew
למנצח בנגינת משכיל לדוד בבוא הזיפים ויאמרו לשאול הלא דוד מסתתר עמנו אלהים בשמך הושיעני ובגבורתך תדינני׃,Hebrew
אלהים שמע תפלתי האזינה לאמרי פי׃,Hebrew
כי זרים קמו עלי ועריצים בקשו נפשי לא שמו אלהים לנגדם סלה׃,Hebrew
הנה אלהים עזר לי אדני בסמכי נפשי׃,Hebrew
ישוב הרע לשררי באמתך הצמיתם׃,Hebrew
בנדבה אזבחה לך אודה שמך יהוה כי טוב׃,Hebrew
כי מכל צרה הצילני ובאיבי ראתה עיני׃,Hebrew
למנצח בנגינת משכיל לדוד האזינה אלהים תפלתי ואל תתעלם מתחנתי׃,Hebrew
הקשיבה לי וענני אריד בשיחי ואהימה׃,Hebrew
מקול אויב מפני עקת רשע כי ימיטו עלי און ובאף ישטמוני׃,Hebrew
לבי יחיל בקרבי ואימות מות נפלו עלי׃,Hebrew
יראה ורעד יבא בי ותכסני פלצות׃,Hebrew
ואמר מי יתן לי אבר כיונה אעופה ואשכנה׃,Hebrew
הנה ארחיק נדד אלין במדבר סלה׃,Hebrew
אחישה מפלט לי מרוח סעה מסער׃,Hebrew
בלע אדני פלג לשונם כי ראיתי חמס וריב בעיר׃,Hebrew
יומם ולילה יסובבה על חומתיה ואון ועמל בקרבה׃,Hebrew
הוות בקרבה ולא ימיש מרחבה תך ומרמה׃,Hebrew
כי לא אויב יחרפני ואשא לא משנאי עלי הגדיל ואסתר ממנו׃,Hebrew
ואתה אנוש כערכי אלופי ומידעי׃,Hebrew
אשר יחדו נמתיק סוד בבית אלהים נהלך ברגש׃,Hebrew
ישימות עלימו ירדו שאול חיים כי רעות במגורם בקרבם׃,Hebrew
אני אל אלהים אקרא ויהוה יושיעני׃,Hebrew
ערב ובקר וצהרים אשיחה ואהמה וישמע קולי׃,Hebrew
פדה בשלום נפשי מקרב לי כי ברבים היו עמדי׃,Hebrew
ישמע אל ויענם וישב קדם סלה אשר אין חליפות למו ולא יראו אלהים׃,Hebrew
שלח ידיו בשלמיו חלל בריתו׃,Hebrew
חלקו מחמאת פיו וקרב לבו רכו דבריו משמן והמה פתחות׃,Hebrew
השלך על יהוה יהבך והוא יכלכלך לא יתן לעולם מוט לצדיק׃,Hebrew
ואתה אלהים תורדם לבאר שחת אנשי דמים ומרמה לא יחצו ימיהם ואני אבטח בך׃,Hebrew
למנצח על יונת אלם רחקים לדוד מכתם באחז אתו פלשתים בגת חנני אלהים כי שאפני אנוש כל היום לחם ילחצני׃,Hebrew
שאפו שוררי כל היום כי רבים לחמים לי מרום׃,Hebrew
יום אירא אני אליך אבטח׃,Hebrew
באלהים אהלל דברו באלהים בטחתי לא אירא מה יעשה בשר לי׃,Hebrew
כל היום דברי יעצבו עלי כל מחשבתם לרע׃,Hebrew
יגורו יצפינו המה עקבי ישמרו כאשר קוו נפשי׃,Hebrew
על און פלט למו באף עמים הורד אלהים׃,Hebrew
נדי ספרתה אתה שימה דמעתי בנאדך הלא בספרתך׃,Hebrew
אז ישובו אויבי אחור ביום אקרא זה ידעתי כי אלהים לי׃,Hebrew
באלהים אהלל דבר ביהוה אהלל דבר׃,Hebrew
באלהים בטחתי לא אירא מה יעשה אדם לי׃,Hebrew
עלי אלהים נדריך אשלם תודת לך׃,Hebrew
כי הצלת נפשי ממות הלא רגלי מדחי להתהלך לפני אלהים באור החיים׃,Hebrew
למנצח אל תשחת לדוד מכתם בברחו מפני שאול במערה חנני אלהים חנני כי בך חסיה נפשי ובצל כנפיך אחסה עד יעבר הוות׃,Hebrew
אקרא לאלהים עליון לאל גמר עלי׃,Hebrew
ישלח משמים ויושיעני חרף שאפי סלה ישלח אלהים חסדו ואמתו׃,Hebrew
נפשי בתוך לבאם אשכבה להטים בני אדם שניהם חנית וחצים ולשונם חרב חדה׃,Hebrew
רומה על השמים אלהים על כל הארץ כבודך׃,Hebrew
רשת הכינו לפעמי כפף נפשי כרו לפני שיחה נפלו בתוכה סלה׃,Hebrew
נכון לבי אלהים נכון לבי אשירה ואזמרה׃,Hebrew
עורה כבודי עורה הנבל וכנור אעירה שחר׃,Hebrew
אודך בעמים אדני אזמרך בל אמים׃,Hebrew
כי גדל עד שמים חסדך ועד שחקים אמתך׃,Hebrew
רומה על שמים אלהים על כל הארץ כבודך׃,Hebrew
למנצח אל תשחת לדוד מכתם האמנם אלם צדק תדברון מישרים תשפטו בני אדם׃,Hebrew
אף בלב עולת תפעלון בארץ חמס ידיכם תפלסון׃,Hebrew
זרו רשעים מרחם תעו מבטן דברי כזב׃,Hebrew
חמת למו כדמות חמת נחש כמו פתן חרש יאטם אזנו׃,Hebrew
אשר לא ישמע לקול מלחשים חובר חברים מחכם׃,Hebrew
אלהים הרס שנימו בפימו מלתעות כפירים נתץ יהוה׃,Hebrew
ימאסו כמו מים יתהלכו למו ידרך חצו כמו יתמללו׃,Hebrew
כמו שבלול תמס יהלך נפל אשת בל חזו שמש׃,Hebrew
בטרם יבינו סירתיכם אטד כמו חי כמו חרון ישערנו׃,Hebrew
ישמח צדיק כי חזה נקם פעמיו ירחץ בדם הרשע׃,Hebrew
ויאמר אדם אך פרי לצדיק אך יש אלהים שפטים בארץ׃,Hebrew
למנצח אל תשחת לדוד מכתם בשלח שאול וישמרו את הבית להמיתו הצילני מאיבי אלהי ממתקוממי תשגבני׃,Hebrew
הצילני מפעלי און ומאנשי דמים הושיעני׃,Hebrew
כי הנה ארבו לנפשי יגורו עלי עזים לא פשעי ולא חטאתי יהוה׃,Hebrew
בלי עון ירוצון ויכוננו עורה לקראתי וראה׃,Hebrew
ואתה יהוה אלהים צבאות אלהי ישראל הקיצה לפקד כל הגוים אל תחן כל בגדי און סלה׃,Hebrew
ישובו לערב יהמו ככלב ויסובבו עיר׃,Hebrew
הנה יביעון בפיהם חרבות בשפתותיהם כי מי שמע׃,Hebrew
ואתה יהוה תשחק למו תלעג לכל גוים׃,Hebrew
עזו אליך אשמרה כי אלהים משגבי׃,Hebrew
אלהי חסדו יקדמני אלהים יראני בשררי׃,Hebrew
אל תהרגם פן ישכחו עמי הניעמו בחילך והורידמו מגננו אדני׃,Hebrew
חטאת פימו דבר שפתימו וילכדו בגאונם ומאלה ומכחש יספרו׃,Hebrew
כלה בחמה כלה ואינמו וידעו כי אלהים משל ביעקב לאפסי הארץ סלה׃,Hebrew
וישובו לערב יהמו ככלב ויסובבו עיר׃,Hebrew
המה ינועון לאכל אם לא ישבעו וילינו׃,Hebrew
ואני אשיר עזך וארנן לבקר חסדך כי היית משגב לי ומנוס ביום צר לי׃,Hebrew
עזי אליך אזמרה כי אלהים משגבי אלהי חסדי׃,Hebrew
למנצח על שושן עדות מכתם לדוד ללמד בהצותו את ארם נהרים ואת ארם צובה וישב יואב ויך את אדום בגיא מלח שנים עשר אלף אלהים זנחתנו פרצתנו אנפת תשובב לנו׃,Hebrew
הרעשתה ארץ פצמתה רפה שבריה כי מטה׃,Hebrew
הראיתה עמך קשה השקיתנו יין תרעלה׃,Hebrew
נתתה ליראיך נס להתנוסס מפני קשט סלה׃,Hebrew
למען יחלצון ידידיך הושיעה ימינך ועננו׃,Hebrew
אלהים דבר בקדשו אעלזה אחלקה שכם ועמק סכות אמדד׃,Hebrew
לי גלעד ולי מנשה ואפרים מעוז ראשי יהודה מחקקי׃,Hebrew
מואב סיר רחצי על אדום אשליך נעלי עלי פלשת התרעעי׃,Hebrew
מי יבלני עיר מצור מי נחני עד אדום׃,Hebrew
הלא אתה אלהים זנחתנו ולא תצא אלהים בצבאותינו׃,Hebrew
הבה לנו עזרת מצר ושוא תשועת אדם׃,Hebrew
באלהים נעשה חיל והוא יבוס צרינו׃,Hebrew
למנצח על נגינת לדוד שמעה אלהים רנתי הקשיבה תפלתי׃,Hebrew
מקצה הארץ אליך אקרא בעטף לבי בצור ירום ממני תנחני׃,Hebrew
כי היית מחסה לי מגדל עז מפני אויב׃,Hebrew
אגורה באהלך עולמים אחסה בסתר כנפיך סלה׃,Hebrew
כי אתה אלהים שמעת לנדרי נתת ירשת יראי שמך׃,Hebrew
ימים על ימי מלך תוסיף שנותיו כמו דר ודר׃,Hebrew
ישב עולם לפני אלהים חסד ואמת מן ינצרהו׃,Hebrew
כן אזמרה שמך לעד לשלמי נדרי יום יום׃,Hebrew
למנצח על ידותון מזמור לדוד אך אל אלהים דומיה נפשי ממנו ישועתי׃,Hebrew
אך הוא צורי וישועתי משגבי לא אמוט רבה׃,Hebrew
עד אנה תהותתו על איש תרצחו כלכם כקיר נטוי גדר הדחויה׃,Hebrew
אך משאתו יעצו להדיח ירצו כזב בפיו יברכו ובקרבם יקללו סלה׃,Hebrew
אך לאלהים דומי נפשי כי ממנו תקותי׃,Hebrew
אך הוא צורי וישועתי משגבי לא אמוט׃,Hebrew
על אלהים ישעי וכבודי צור עזי מחסי באלהים׃,Hebrew
בטחו בו בכל עת עם שפכו לפניו לבבכם אלהים מחסה לנו סלה׃,Hebrew
אך הבל בני אדם כזב בני איש במאזנים לעלות המה מהבל יחד׃,Hebrew
אל תבטחו בעשק ובגזל אל תהבלו חיל כי ינוב אל תשיתו לב׃,Hebrew
אחת דבר אלהים שתים זו שמעתי כי עז לאלהים׃,Hebrew
ולך אדני חסד כי אתה תשלם לאיש כמעשהו׃,Hebrew
מזמור לדוד בהיותו במדבר יהודה אלהים אלי אתה אשחרך צמאה לך נפשי כמה לך בשרי בארץ ציה ועיף בלי מים׃,Hebrew
כן בקדש חזיתיך לראות עזך וכבודך׃,Hebrew
כי טוב חסדך מחיים שפתי ישבחונך׃,Hebrew
כן אברכך בחיי בשמך אשא כפי׃,Hebrew
כמו חלב ודשן תשבע נפשי ושפתי רננות יהלל פי׃,Hebrew
אם זכרתיך על יצועי באשמרות אהגה בך׃,Hebrew
כי היית עזרתה לי ובצל כנפיך ארנן׃,Hebrew
דבקה נפשי אחריך בי תמכה ימינך׃,Hebrew
והמה לשואה יבקשו נפשי יבאו בתחתיות הארץ׃,Hebrew
יגירהו על ידי חרב מנת שעלים יהיו׃,Hebrew
והמלך ישמח באלהים יתהלל כל הנשבע בו כי יסכר פי דוברי שקר׃,Hebrew
למנצח מזמור לדוד שמע אלהים קולי בשיחי מפחד אויב תצר חיי׃,Hebrew
תסתירני מסוד מרעים מרגשת פעלי און׃,Hebrew
אשר שננו כחרב לשונם דרכו חצם דבר מר׃,Hebrew
לירות במסתרים תם פתאם ירהו ולא ייראו׃,Hebrew
יחזקו למו דבר רע יספרו לטמון מוקשים אמרו מי יראה למו׃,Hebrew
יחפשו עולת תמנו חפש מחפש וקרב איש ולב עמק׃,Hebrew
וירם אלהים חץ פתאום היו מכותם׃,Hebrew
ויכשילוהו עלימו לשונם יתנדדו כל ראה בם׃,Hebrew
וייראו כל אדם ויגידו פעל אלהים ומעשהו השכילו׃,Hebrew
ישמח צדיק ביהוה וחסה בו ויתהללו כל ישרי לב׃,Hebrew
למנצח מזמור לדוד שיר לך דמיה תהלה אלהים בציון ולך ישלם נדר׃,Hebrew
שמע תפלה עדיך כל בשר יבאו׃,Hebrew
דברי עונת גברו מני פשעינו אתה תכפרם׃,Hebrew
אשרי תבחר ותקרב ישכן חצריך נשבעה בטוב ביתך קדש היכלך׃,Hebrew
נוראות בצדק תעננו אלהי ישענו מבטח כל קצוי ארץ וים רחקים׃,Hebrew
מכין הרים בכחו נאזר בגבורה׃,Hebrew
משביח שאון ימים שאון גליהם והמון לאמים׃,Hebrew
וייראו ישבי קצות מאותתיך מוצאי בקר וערב תרנין׃,Hebrew
פקדת הארץ ותשקקה רבת תעשרנה פלג אלהים מלא מים תכין דגנם כי כן תכינה׃,Hebrew
תלמיה רוה נחת גדודיה ברביבים תמגגנה צמחה תברך׃,Hebrew
עטרת שנת טובתך ומעגליך ירעפון דשן׃,Hebrew
ירעפו נאות מדבר וגיל גבעות תחגרנה׃,Hebrew
לבשו כרים הצאן ועמקים יעטפו בר יתרועעו אף ישירו׃,Hebrew
למנצח שיר מזמור הריעו לאלהים כל הארץ׃,Hebrew
זמרו כבוד שמו שימו כבוד תהלתו׃,Hebrew
אמרו לאלהים מה נורא מעשיך ברב עזך יכחשו לך איביך׃,Hebrew
כל הארץ ישתחוו לך ויזמרו לך יזמרו שמך סלה׃,Hebrew
לכו וראו מפעלות אלהים נורא עלילה על בני אדם׃,Hebrew
הפך ים ליבשה בנהר יעברו ברגל שם נשמחה בו׃,Hebrew
משל בגבורתו עולם עיניו בגוים תצפינה הסוררים אל ירימו למו סלה׃,Hebrew
ברכו עמים אלהינו והשמיעו קול תהלתו׃,Hebrew
השם נפשנו בחיים ולא נתן למוט רגלנו׃,Hebrew
כי בחנתנו אלהים צרפתנו כצרף כסף׃,Hebrew
הבאתנו במצודה שמת מועקה במתנינו׃,Hebrew
הרכבת אנוש לראשנו באנו באש ובמים ותוציאנו לרויה׃,Hebrew
אבוא ביתך בעולות אשלם לך נדרי׃,Hebrew
אשר פצו שפתי ודבר פי בצר לי׃,Hebrew
עלות מחים אעלה לך עם קטרת אילים אעשה בקר עם עתודים סלה׃,Hebrew
לכו שמעו ואספרה כל יראי אלהים אשר עשה לנפשי׃,Hebrew
אליו פי קראתי ורומם תחת לשוני׃,Hebrew
און אם ראיתי בלבי לא ישמע אדני׃,Hebrew
אכן שמע אלהים הקשיב בקול תפלתי׃,Hebrew
ברוך אלהים אשר לא הסיר תפלתי וחסדו מאתי׃,Hebrew
למנצח בנגינת מזמור שיר אלהים יחננו ויברכנו יאר פניו אתנו סלה׃,Hebrew
לדעת בארץ דרכך בכל גוים ישועתך׃,Hebrew
יודוך עמים אלהים יודוך עמים כלם׃,Hebrew
ישמחו וירננו לאמים כי תשפט עמים מישור ולאמים בארץ תנחם סלה׃,Hebrew
יודוך עמים אלהים יודוך עמים כלם׃,Hebrew
ארץ נתנה יבולה יברכנו אלהים אלהינו׃,Hebrew
יברכנו אלהים וייראו אתו כל אפסי ארץ׃,Hebrew
למנצח לדוד מזמור שיר יקום אלהים יפוצו אויביו וינוסו משנאיו מפניו׃,Hebrew
כהנדף עשן תנדף כהמס דונג מפני אש יאבדו רשעים מפני אלהים׃,Hebrew
וצדיקים ישמחו יעלצו לפני אלהים וישישו בשמחה׃,Hebrew
שירו לאלהים זמרו שמו סלו לרכב בערבות ביה שמו ועלזו לפניו׃,Hebrew
אבי יתומים ודין אלמנות אלהים במעון קדשו׃,Hebrew
אלהים מושיב יחידים ביתה מוציא אסירים בכושרות אך סוררים שכנו צחיחה׃,Hebrew
אלהים בצאתך לפני עמך בצעדך בישימון סלה׃,Hebrew
ארץ רעשה אף שמים נטפו מפני אלהים זה סיני מפני אלהים אלהי ישראל׃,Hebrew
גשם נדבות תניף אלהים נחלתך ונלאה אתה כוננתה׃,Hebrew
חיתך ישבו בה תכין בטובתך לעני אלהים׃,Hebrew
אדני יתן אמר המבשרות צבא רב׃,Hebrew
מלכי צבאות ידדון ידדון ונות בית תחלק שלל׃,Hebrew
אם תשכבון בין שפתים כנפי יונה נחפה בכסף ואברותיה בירקרק חרוץ׃,Hebrew
בפרש שדי מלכים בה תשלג בצלמון׃,Hebrew
הר אלהים הר בשן הר גבננים הר בשן׃,Hebrew
למה תרצדון הרים גבננים ההר חמד אלהים לשבתו אף יהוה ישכן לנצח׃,Hebrew
רכב אלהים רבתים אלפי שנאן אדני בם סיני בקדש׃,Hebrew
עלית למרום שבית שבי לקחת מתנות באדם ואף סוררים לשכן יה אלהים׃,Hebrew
ברוך אדני יום יום יעמס לנו האל ישועתנו סלה׃,Hebrew
האל לנו אל למושעות וליהוה אדני למות תוצאות׃,Hebrew
אך אלהים ימחץ ראש איביו קדקד שער מתהלך באשמיו׃,Hebrew
אמר אדני מבשן אשיב אשיב ממצלות ים׃,Hebrew
למען תמחץ רגלך בדם לשון כלביך מאיבים מנהו׃,Hebrew
ראו הליכותיך אלהים הליכות אלי מלכי בקדש׃,Hebrew
קדמו שרים אחר נגנים בתוך עלמות תופפות׃,Hebrew
במקהלות ברכו אלהים יהוה ממקור ישראל׃,Hebrew
שם בנימן צעיר רדם שרי יהודה רגמתם שרי זבלון שרי נפתלי׃,Hebrew
צוה אלהיך עזך עוזה אלהים זו פעלת לנו׃,Hebrew
מהיכלך על ירושלם לך יובילו מלכים שי׃,Hebrew
גער חית קנה עדת אבירים בעגלי עמים מתרפס ברצי כסף בזר עמים קרבות יחפצו׃,Hebrew
יאתיו חשמנים מני מצרים כוש תריץ ידיו לאלהים׃,Hebrew
ממלכות הארץ שירו לאלהים זמרו אדני סלה׃,Hebrew
לרכב בשמי שמי קדם הן יתן בקולו קול עז׃,Hebrew
תנו עז לאלהים על ישראל גאותו ועזו בשחקים׃,Hebrew
נורא אלהים ממקדשיך אל ישראל הוא נתן עז ותעצמות לעם ברוך אלהים׃,Hebrew
למנצח על שושנים לדוד הושיעני אלהים כי באו מים עד נפש׃,Hebrew
טבעתי ביון מצולה ואין מעמד באתי במעמקי מים ושבלת שטפתני׃,Hebrew
יגעתי בקראי נחר גרוני כלו עיני מיחל לאלהי׃,Hebrew
רבו משערות ראשי שנאי חנם עצמו מצמיתי איבי שקר אשר לא גזלתי אז אשיב׃,Hebrew
אלהים אתה ידעת לאולתי ואשמותי ממך לא נכחדו׃,Hebrew
אל יבשו בי קויך אדני יהוה צבאות אל יכלמו בי מבקשיך אלהי ישראל׃,Hebrew
כי עליך נשאתי חרפה כסתה כלמה פני׃,Hebrew
מוזר הייתי לאחי ונכרי לבני אמי׃,Hebrew
כי קנאת ביתך אכלתני וחרפות חורפיך נפלו עלי׃,Hebrew
ואבכה בצום נפשי ותהי לחרפות לי׃,Hebrew
ואתנה לבושי שק ואהי להם למשל׃,Hebrew
ישיחו בי ישבי שער ונגינות שותי שכר׃,Hebrew
ואני תפלתי לך יהוה עת רצון אלהים ברב חסדך ענני באמת ישעך׃,Hebrew
הצילני מטיט ואל אטבעה אנצלה משנאי וממעמקי מים׃,Hebrew
אל תשטפני שבלת מים ואל תבלעני מצולה ואל תאטר עלי באר פיה׃,Hebrew
ענני יהוה כי טוב חסדך כרב רחמיך פנה אלי׃,Hebrew
ואל תסתר פניך מעבדך כי צר לי מהר ענני׃,Hebrew
קרבה אל נפשי גאלה למען איבי פדני׃,Hebrew
אתה ידעת חרפתי ובשתי וכלמתי נגדך כל צוררי׃,Hebrew
חרפה שברה לבי ואנושה ואקוה לנוד ואין ולמנחמים ולא מצאתי׃,Hebrew
ויתנו בברותי ראש ולצמאי ישקוני חמץ׃,Hebrew
יהי שלחנם לפניהם לפח ולשלומים למוקש׃,Hebrew
תחשכנה עיניהם מראות ומתניהם תמיד המעד׃,Hebrew
שפך עליהם זעמך וחרון אפך ישיגם׃,Hebrew
תהי טירתם נשמה באהליהם אל יהי ישב׃,Hebrew
כי אתה אשר הכית רדפו ואל מכאוב חלליך יספרו׃,Hebrew
תנה עון על עונם ואל יבאו בצדקתך׃,Hebrew
ימחו מספר חיים ועם צדיקים אל יכתבו׃,Hebrew
ואני עני וכואב ישועתך אלהים תשגבני׃,Hebrew
אהללה שם אלהים בשיר ואגדלנו בתודה׃,Hebrew
ותיטב ליהוה משור פר מקרן מפריס׃,Hebrew
ראו ענוים ישמחו דרשי אלהים ויחי לבבכם׃,Hebrew
כי שמע אל אביונים יהוה ואת אסיריו לא בזה׃,Hebrew
יהללוהו שמים וארץ ימים וכל רמש בם׃,Hebrew
כי אלהים יושיע ציון ויבנה ערי יהודה וישבו שם וירשוה׃,Hebrew
וזרע עבדיו ינחלוה ואהבי שמו ישכנו בה׃,Hebrew
למנצח לדוד להזכיר אלהים להצילני יהוה לעזרתי חושה׃,Hebrew
יבשו ויחפרו מבקשי נפשי יסגו אחור ויכלמו חפצי רעתי׃,Hebrew
ישובו על עקב בשתם האמרים האח האח׃,Hebrew
ישישו וישמחו בך כל מבקשיך ויאמרו תמיד יגדל אלהים אהבי ישועתך׃,Hebrew
ואני עני ואביון אלהים חושה לי עזרי ומפלטי אתה יהוה אל תאחר׃,Hebrew
בך יהוה חסיתי אל אבושה לעולם׃,Hebrew
בצדקתך תצילני ותפלטני הטה אלי אזנך והושיעני׃,Hebrew
היה לי לצור מעון לבוא תמיד צוית להושיעני כי סלעי ומצודתי אתה׃,Hebrew
אלהי פלטני מיד רשע מכף מעול וחומץ׃,Hebrew
כי אתה תקותי אדני יהוה מבטחי מנעורי׃,Hebrew
עליך נסמכתי מבטן ממעי אמי אתה גוזי בך תהלתי תמיד׃,Hebrew
כמופת הייתי לרבים ואתה מחסי עז׃,Hebrew
ימלא פי תהלתך כל היום תפארתך׃,Hebrew
אל תשליכני לעת זקנה ככלות כחי אל תעזבני׃,Hebrew
כי אמרו אויבי לי ושמרי נפשי נועצו יחדו׃,Hebrew
לאמר אלהים עזבו רדפו ותפשוהו כי אין מציל׃,Hebrew
אלהים אל תרחק ממני אלהי לעזרתי חישה׃,Hebrew
יבשו יכלו שטני נפשי יעטו חרפה וכלמה מבקשי רעתי׃,Hebrew
ואני תמיד איחל והוספתי על כל תהלתך׃,Hebrew
פי יספר צדקתך כל היום תשועתך כי לא ידעתי ספרות׃,Hebrew
אבוא בגברות אדני יהוה אזכיר צדקתך לבדך׃,Hebrew
אלהים למדתני מנעורי ועד הנה אגיד נפלאותיך׃,Hebrew
וגם עד זקנה ושיבה אלהים אל תעזבני עד אגיד זרועך לדור לכל יבוא גבורתך׃,Hebrew
וצדקתך אלהים עד מרום אשר עשית גדלות אלהים מי כמוך׃,Hebrew
אשר הראיתנו צרות רבות ורעות תשוב תחיינו ומתהמות הארץ תשוב תעלני׃,Hebrew
תרב גדלתי ותסב תנחמני׃,Hebrew
גם אני אודך בכלי נבל אמתך אלהי אזמרה לך בכנור קדוש ישראל׃,Hebrew
תרננה שפתי כי אזמרה לך ונפשי אשר פדית׃,Hebrew
גם לשוני כל היום תהגה צדקתך כי בשו כי חפרו מבקשי רעתי׃,Hebrew
לשלמה אלהים משפטיך למלך תן וצדקתך לבן מלך׃,Hebrew
ידין עמך בצדק וענייך במשפט׃,Hebrew
ישאו הרים שלום לעם וגבעות בצדקה׃,Hebrew
ישפט עניי עם יושיע לבני אביון וידכא עושק׃,Hebrew
ייראוך עם שמש ולפני ירח דור דורים׃,Hebrew
ירד כמטר על גז כרביבים זרזיף ארץ׃,Hebrew
יפרח בימיו צדיק ורב שלום עד בלי ירח׃,Hebrew
וירד מים עד ים ומנהר עד אפסי ארץ׃,Hebrew
לפניו יכרעו ציים ואיביו עפר ילחכו׃,Hebrew
מלכי תרשיש ואיים מנחה ישיבו מלכי שבא וסבא אשכר יקריבו׃,Hebrew
וישתחוו לו כל מלכים כל גוים יעבדוהו׃,Hebrew
כי יציל אביון משוע ועני ואין עזר לו׃,Hebrew
יחס על דל ואביון ונפשות אביונים יושיע׃,Hebrew
מתוך ומחמס יגאל נפשם וייקר דמם בעיניו׃,Hebrew
ויחי ויתן לו מזהב שבא ויתפלל בעדו תמיד כל היום יברכנהו׃,Hebrew
יהי פסת בר בארץ בראש הרים ירעש כלבנון פריו ויציצו מעיר כעשב הארץ׃,Hebrew
יהי שמו לעולם לפני שמש ינין שמו ויתברכו בו כל גוים יאשרוהו׃,Hebrew
ברוך יהוה אלהים אלהי ישראל עשה נפלאות לבדו׃,Hebrew
וברוך שם כבודו לעולם וימלא כבודו את כל הארץ אמן ואמן׃,Hebrew
כלו תפלות דוד בן ישי׃,Hebrew
מזמור לאסף אך טוב לישראל אלהים לברי לבב׃,Hebrew
ואני כמעט נטוי רגלי כאין שפכה אשרי׃,Hebrew
כי קנאתי בהוללים שלום רשעים אראה׃,Hebrew
כי אין חרצבות למותם ובריא אולם׃,Hebrew
בעמל אנוש אינמו ועם אדם לא ינגעו׃,Hebrew
לכן ענקתמו גאוה יעטף שית חמס למו׃,Hebrew
יצא מחלב עינמו עברו משכיות לבב׃,Hebrew
ימיקו וידברו ברע עשק ממרום ידברו׃,Hebrew
שתו בשמים פיהם ולשונם תהלך בארץ׃,Hebrew
לכן ישיב עמו הלם ומי מלא ימצו למו׃,Hebrew
ואמרו איכה ידע אל ויש דעה בעליון׃,Hebrew
הנה אלה רשעים ושלוי עולם השגו חיל׃,Hebrew
אך ריק זכיתי לבבי וארחץ בנקיון כפי׃,Hebrew
ואהי נגוע כל היום ותוכחתי לבקרים׃,Hebrew
אם אמרתי אספרה כמו הנה דור בניך בגדתי׃,Hebrew
ואחשבה לדעת זאת עמל היא בעיני׃,Hebrew
עד אבוא אל מקדשי אל אבינה לאחריתם׃,Hebrew
אך בחלקות תשית למו הפלתם למשואות׃,Hebrew
איך היו לשמה כרגע ספו תמו מן בלהות׃,Hebrew
כחלום מהקיץ אדני בעיר צלמם תבזה׃,Hebrew
כי יתחמץ לבבי וכליותי אשתונן׃,Hebrew
ואני בער ולא אדע בהמות הייתי עמך׃,Hebrew
ואני תמיד עמך אחזת ביד ימיני׃,Hebrew
בעצתך תנחני ואחר כבוד תקחני׃,Hebrew
מי לי בשמים ועמך לא חפצתי בארץ׃,Hebrew
כלה שארי ולבבי צור לבבי וחלקי אלהים לעולם׃,Hebrew
כי הנה רחקיך יאבדו הצמתה כל זונה ממך׃,Hebrew
ואני קרבת אלהים לי טוב שתי באדני יהוה מחסי לספר כל מלאכותיך׃,Hebrew
משכיל לאסף למה אלהים זנחת לנצח יעשן אפך בצאן מרעיתך׃,Hebrew
זכר עדתך קנית קדם גאלת שבט נחלתך הר ציון זה שכנת בו׃,Hebrew
הרימה פעמיך למשאות נצח כל הרע אויב בקדש׃,Hebrew
שאגו צרריך בקרב מועדך שמו אותתם אתות׃,Hebrew
יודע כמביא למעלה בסבך עץ קרדמות׃,Hebrew
ועת פתוחיה יחד בכשיל וכילפת יהלמון׃,Hebrew
שלחו באש מקדשך לארץ חללו משכן שמך׃,Hebrew
אמרו בלבם נינם יחד שרפו כל מועדי אל בארץ׃,Hebrew
אותתינו לא ראינו אין עוד נביא ולא אתנו ידע עד מה׃,Hebrew
עד מתי אלהים יחרף צר ינאץ אויב שמך לנצח׃,Hebrew
למה תשיב ידך וימינך מקרב חוקך כלה׃,Hebrew
ואלהים מלכי מקדם פעל ישועות בקרב הארץ׃,Hebrew
אתה פוררת בעזך ים שברת ראשי תנינים על המים׃,Hebrew
אתה רצצת ראשי לויתן תתננו מאכל לעם לציים׃,Hebrew
אתה בקעת מעין ונחל אתה הובשת נהרות איתן׃,Hebrew
לך יום אף לך לילה אתה הכינות מאור ושמש׃,Hebrew
אתה הצבת כל גבולות ארץ קיץ וחרף אתה יצרתם׃,Hebrew
זכר זאת אויב חרף יהוה ועם נבל נאצו שמך׃,Hebrew
אל תתן לחית נפש תורך חית ענייך אל תשכח לנצח׃,Hebrew
הבט לברית כי מלאו מחשכי ארץ נאות חמס׃,Hebrew
אל ישב דך נכלם עני ואביון יהללו שמך׃,Hebrew
קומה אלהים ריבה ריבך זכר חרפתך מני נבל כל היום׃,Hebrew
אל תשכח קול צרריך שאון קמיך עלה תמיד׃,Hebrew
למנצח אל תשחת מזמור לאסף שיר הודינו לך אלהים הודינו וקרוב שמך ספרו נפלאותיך׃,Hebrew
כי אקח מועד אני מישרים אשפט׃,Hebrew
נמגים ארץ וכל ישביה אנכי תכנתי עמודיה סלה׃,Hebrew
אמרתי להוללים אל תהלו ולרשעים אל תרימו קרן׃,Hebrew
אל תרימו למרום קרנכם תדברו בצואר עתק׃,Hebrew
כי לא ממוצא וממערב ולא ממדבר הרים׃,Hebrew
כי אלהים שפט זה ישפיל וזה ירים׃,Hebrew
כי כוס ביד יהוה ויין חמר מלא מסך ויגר מזה אך שמריה ימצו ישתו כל רשעי ארץ׃,Hebrew
ואני אגיד לעלם אזמרה לאלהי יעקב׃,Hebrew
וכל קרני רשעים אגדע תרוממנה קרנות צדיק׃,Hebrew
למנצח בנגינת מזמור לאסף שיר נודע ביהודה אלהים בישראל גדול שמו׃,Hebrew
ויהי בשלם סכו ומעונתו בציון׃,Hebrew
שמה שבר רשפי קשת מגן וחרב ומלחמה סלה׃,Hebrew
נאור אתה אדיר מהררי טרף׃,Hebrew
אשתוללו אבירי לב נמו שנתם ולא מצאו כל אנשי חיל ידיהם׃,Hebrew
מגערתך אלהי יעקב נרדם ורכב וסוס׃,Hebrew
אתה נורא אתה ומי יעמד לפניך מאז אפך׃,Hebrew
משמים השמעת דין ארץ יראה ושקטה׃,Hebrew
בקום למשפט אלהים להושיע כל ענוי ארץ סלה׃,Hebrew
כי חמת אדם תודך שארית חמת תחגר׃,Hebrew
נדרו ושלמו ליהוה אלהיכם כל סביביו יובילו שי למורא׃,Hebrew
יבצר רוח נגידים נורא למלכי ארץ׃,Hebrew
למנצח על ידיתון לאסף מזמור קולי אל אלהים ואצעקה קולי אל אלהים והאזין אלי׃,Hebrew
ביום צרתי אדני דרשתי ידי לילה נגרה ולא תפוג מאנה הנחם נפשי׃,Hebrew
אזכרה אלהים ואהמיה אשיחה ותתעטף רוחי סלה׃,Hebrew
אחזת שמרות עיני נפעמתי ולא אדבר׃,Hebrew
חשבתי ימים מקדם שנות עולמים׃,Hebrew
אזכרה נגינתי בלילה עם לבבי אשיחה ויחפש רוחי׃,Hebrew
הלעולמים יזנח אדני ולא יסיף לרצות עוד׃,Hebrew
האפס לנצח חסדו גמר אמר לדר ודר׃,Hebrew
השכח חנות אל אם קפץ באף רחמיו סלה׃,Hebrew
ואמר חלותי היא שנות ימין עליון׃,Hebrew
אזכיר מעללי יה כי אזכרה מקדם פלאך׃,Hebrew
והגיתי בכל פעלך ובעלילותיך אשיחה׃,Hebrew
אלהים בקדש דרכך מי אל גדול כאלהים׃,Hebrew
אתה האל עשה פלא הודעת בעמים עזך׃,Hebrew
גאלת בזרוע עמך בני יעקב ויוסף סלה׃,Hebrew
ראוך מים אלהים ראוך מים יחילו אף ירגזו תהמות׃,Hebrew
זרמו מים עבות קול נתנו שחקים אף חצציך יתהלכו׃,Hebrew
קול רעמך בגלגל האירו ברקים תבל רגזה ותרעש הארץ׃,Hebrew
בים דרכך ושביליך במים רבים ועקבותיך לא נדעו׃,Hebrew
נחית כצאן עמך ביד משה ואהרן׃,Hebrew
משכיל לאסף האזינה עמי תורתי הטו אזנכם לאמרי פי׃,Hebrew
אפתחה במשל פי אביעה חידות מני קדם׃,Hebrew
אשר שמענו ונדעם ואבותינו ספרו לנו׃,Hebrew
לא נכחד מבניהם לדור אחרון מספרים תהלות יהוה ועזוזו ונפלאותיו אשר עשה׃,Hebrew
ויקם עדות ביעקב ותורה שם בישראל אשר צוה את אבותינו להודיעם לבניהם׃,Hebrew
למען ידעו דור אחרון בנים יולדו יקמו ויספרו לבניהם׃,Hebrew
וישימו באלהים כסלם ולא ישכחו מעללי אל ומצותיו ינצרו׃,Hebrew
ולא יהיו כאבותם דור סורר ומרה דור לא הכין לבו ולא נאמנה את אל רוחו׃,Hebrew
בני אפרים נושקי רומי קשת הפכו ביום קרב׃,Hebrew
לא שמרו ברית אלהים ובתורתו מאנו ללכת׃,Hebrew
וישכחו עלילותיו ונפלאותיו אשר הראם׃,Hebrew
נגד אבותם עשה פלא בארץ מצרים שדה צען׃,Hebrew
בקע ים ויעבירם ויצב מים כמו נד׃,Hebrew
וינחם בענן יומם וכל הלילה באור אש׃,Hebrew
יבקע צרים במדבר וישק כתהמות רבה׃,Hebrew
ויוצא נוזלים מסלע ויורד כנהרות מים׃,Hebrew
ויוסיפו עוד לחטא לו למרות עליון בציה׃,Hebrew
וינסו אל בלבבם לשאל אכל לנפשם׃,Hebrew
וידברו באלהים אמרו היוכל אל לערך שלחן במדבר׃,Hebrew
הן הכה צור ויזובו מים ונחלים ישטפו הגם לחם יוכל תת אם יכין שאר לעמו׃,Hebrew
לכן שמע יהוה ויתעבר ואש נשקה ביעקב וגם אף עלה בישראל׃,Hebrew
כי לא האמינו באלהים ולא בטחו בישועתו׃,Hebrew
ויצו שחקים ממעל ודלתי שמים פתח׃,Hebrew
וימטר עליהם מן לאכל ודגן שמים נתן למו׃,Hebrew
לחם אבירים אכל איש צידה שלח להם לשבע׃,Hebrew
יסע קדים בשמים וינהג בעזו תימן׃,Hebrew
וימטר עליהם כעפר שאר וכחול ימים עוף כנף׃,Hebrew
ויפל בקרב מחנהו סביב למשכנתיו׃,Hebrew
ויאכלו וישבעו מאד ותאותם יבא להם׃,Hebrew
לא זרו מתאותם עוד אכלם בפיהם׃,Hebrew
ואף אלהים עלה בהם ויהרג במשמניהם ובחורי ישראל הכריע׃,Hebrew
בכל זאת חטאו עוד ולא האמינו בנפלאותיו׃,Hebrew
ויכל בהבל ימיהם ושנותם בבהלה׃,Hebrew
אם הרגם ודרשוהו ושבו ושחרו אל׃,Hebrew
ויזכרו כי אלהים צורם ואל עליון גאלם׃,Hebrew
ויפתוהו בפיהם ובלשונם יכזבו לו׃,Hebrew
ולבם לא נכון עמו ולא נאמנו בבריתו׃,Hebrew
והוא רחום יכפר עון ולא ישחית והרבה להשיב אפו ולא יעיר כל חמתו׃,Hebrew
ויזכר כי בשר המה רוח הולך ולא ישוב׃,Hebrew
כמה ימרוהו במדבר יעציבוהו בישימון׃,Hebrew
וישובו וינסו אל וקדוש ישראל התוו׃,Hebrew
לא זכרו את ידו יום אשר פדם מני צר׃,Hebrew
אשר שם במצרים אתותיו ומופתיו בשדה צען׃,Hebrew
ויהפך לדם יאריהם ונזליהם בל ישתיון׃,Hebrew
ישלח בהם ערב ויאכלם וצפרדע ותשחיתם׃,Hebrew
ויתן לחסיל יבולם ויגיעם לארבה׃,Hebrew
יהרג בברד גפנם ושקמותם בחנמל׃,Hebrew
ויסגר לברד בעירם ומקניהם לרשפים׃,Hebrew
ישלח בם חרון אפו עברה וזעם וצרה משלחת מלאכי רעים׃,Hebrew
יפלס נתיב לאפו לא חשך ממות נפשם וחיתם לדבר הסגיר׃,Hebrew
ויך כל בכור במצרים ראשית אונים באהלי חם׃,Hebrew
ויסע כצאן עמו וינהגם כעדר במדבר׃,Hebrew
וינחם לבטח ולא פחדו ואת אויביהם כסה הים׃,Hebrew
ויביאם אל גבול קדשו הר זה קנתה ימינו׃,Hebrew
ויגרש מפניהם גוים ויפילם בחבל נחלה וישכן באהליהם שבטי ישראל׃,Hebrew
וינסו וימרו את אלהים עליון ועדותיו לא שמרו׃,Hebrew
ויסגו ויבגדו כאבותם נהפכו כקשת רמיה׃,Hebrew
ויכעיסוהו בבמותם ובפסיליהם יקניאוהו׃,Hebrew
שמע אלהים ויתעבר וימאס מאד בישראל׃,Hebrew
ויטש משכן שלו אהל שכן באדם׃,Hebrew
ויתן לשבי עזו ותפארתו ביד צר׃,Hebrew
ויסגר לחרב עמו ובנחלתו התעבר׃,Hebrew
בחוריו אכלה אש ובתולתיו לא הוללו׃,Hebrew
כהניו בחרב נפלו ואלמנתיו לא תבכינה׃,Hebrew
ויקץ כישן אדני כגבור מתרונן מיין׃,Hebrew
ויך צריו אחור חרפת עולם נתן למו׃,Hebrew
וימאס באהל יוסף ובשבט אפרים לא בחר׃,Hebrew
ויבחר את שבט יהודה את הר ציון אשר אהב׃,Hebrew
ויבן כמו רמים מקדשו כארץ יסדה לעולם׃,Hebrew
ויבחר בדוד עבדו ויקחהו ממכלאת צאן׃,Hebrew
מאחר עלות הביאו לרעות ביעקב עמו ובישראל נחלתו׃,Hebrew
וירעם כתם לבבו ובתבונות כפיו ינחם׃,Hebrew
מזמור לאסף אלהים באו גוים בנחלתך טמאו את היכל קדשך שמו את ירושלם לעיים׃,Hebrew
נתנו את נבלת עבדיך מאכל לעוף השמים בשר חסידיך לחיתו ארץ׃,Hebrew
שפכו דמם כמים סביבות ירושלם ואין קובר׃,Hebrew
היינו חרפה לשכנינו לעג וקלס לסביבותינו׃,Hebrew
עד מה יהוה תאנף לנצח תבער כמו אש קנאתך׃,Hebrew
שפך חמתך אל הגוים אשר לא ידעוך ועל ממלכות אשר בשמך לא קראו׃,Hebrew
כי אכל את יעקב ואת נוהו השמו׃,Hebrew
אל תזכר לנו עונת ראשנים מהר יקדמונו רחמיך כי דלונו מאד׃,Hebrew
עזרנו אלהי ישענו על דבר כבוד שמך והצילנו וכפר על חטאתינו למען שמך׃,Hebrew
למה יאמרו הגוים איה אלהיהם יודע בגיים לעינינו נקמת דם עבדיך השפוך׃,Hebrew
תבוא לפניך אנקת אסיר כגדל זרועך הותר בני תמותה׃,Hebrew
והשב לשכנינו שבעתים אל חיקם חרפתם אשר חרפוך אדני׃,Hebrew
ואנחנו עמך וצאן מרעיתך נודה לך לעולם לדר ודר נספר תהלתך׃,Hebrew
למנצח אל ששנים עדות לאסף מזמור רעה ישראל האזינה נהג כצאן יוסף ישב הכרובים הופיעה׃,Hebrew
לפני אפרים ובנימן ומנשה עוררה את גבורתך ולכה לישעתה לנו׃,Hebrew
אלהים השיבנו והאר פניך ונושעה׃,Hebrew
יהוה אלהים צבאות עד מתי עשנת בתפלת עמך׃,Hebrew
האכלתם לחם דמעה ותשקמו בדמעות שליש׃,Hebrew
תשימנו מדון לשכנינו ואיבינו ילעגו למו׃,Hebrew
אלהים צבאות השיבנו והאר פניך ונושעה׃,Hebrew
גפן ממצרים תסיע תגרש גוים ותטעה׃,Hebrew
פנית לפניה ותשרש שרשיה ותמלא ארץ׃,Hebrew
כסו הרים צלה וענפיה ארזי אל׃,Hebrew
תשלח קצירה עד ים ואל נהר יונקותיה׃,Hebrew
למה פרצת גדריה וארוה כל עברי דרך׃,Hebrew
יכרסמנה חזיר מיער וזיז שדי ירענה׃,Hebrew
אלהים צבאות שוב נא הבט משמים וראה ופקד גפן זאת׃,Hebrew
וכנה אשר נטעה ימינך ועל בן אמצתה לך׃,Hebrew
שרפה באש כסוחה מגערת פניך יאבדו׃,Hebrew
תהי ידך על איש ימינך על בן אדם אמצת לך׃,Hebrew
ולא נסוג ממך תחינו ובשמך נקרא׃,Hebrew
יהוה אלהים צבאות השיבנו האר פניך ונושעה׃,Hebrew
למנצח על הגתית לאסף הרנינו לאלהים עוזנו הריעו לאלהי יעקב׃,Hebrew
שאו זמרה ותנו תף כנור נעים עם נבל׃,Hebrew
תקעו בחדש שופר בכסה ליום חגנו׃,Hebrew
כי חק לישראל הוא משפט לאלהי יעקב׃,Hebrew
עדות ביהוסף שמו בצאתו על ארץ מצרים שפת לא ידעתי אשמע׃,Hebrew
הסירותי מסבל שכמו כפיו מדוד תעברנה׃,Hebrew
בצרה קראת ואחלצך אענך בסתר רעם אבחנך על מי מריבה סלה׃,Hebrew
שמע עמי ואעידה בך ישראל אם תשמע לי׃,Hebrew
לא יהיה בך אל זר ולא תשתחוה לאל נכר׃,Hebrew
אנכי יהוה אלהיך המעלך מארץ מצרים הרחב פיך ואמלאהו׃,Hebrew
ולא שמע עמי לקולי וישראל לא אבה לי׃,Hebrew
ואשלחהו בשרירות לבם ילכו במועצותיהם׃,Hebrew
לו עמי שמע לי ישראל בדרכי יהלכו׃,Hebrew
כמעט אויביהם אכניע ועל צריהם אשיב ידי׃,Hebrew
משנאי יהוה יכחשו לו ויהי עתם לעולם׃,Hebrew
ויאכילהו מחלב חטה ומצור דבש אשביעך׃,Hebrew
מזמור לאסף אלהים נצב בעדת אל בקרב אלהים ישפט׃,Hebrew
עד מתי תשפטו עול ופני רשעים תשאו סלה׃,Hebrew
שפטו דל ויתום עני ורש הצדיקו׃,Hebrew
פלטו דל ואביון מיד רשעים הצילו׃,Hebrew
לא ידעו ולא יבינו בחשכה יתהלכו ימוטו כל מוסדי ארץ׃,Hebrew
אני אמרתי אלהים אתם ובני עליון כלכם׃,Hebrew
אכן כאדם תמותון וכאחד השרים תפלו׃,Hebrew
קומה אלהים שפטה הארץ כי אתה תנחל בכל הגוים׃,Hebrew
שיר מזמור לאסף אלהים אל דמי לך אל תחרש ואל תשקט אל׃,Hebrew
כי הנה אויביך יהמיון ומשנאיך נשאו ראש׃,Hebrew
על עמך יערימו סוד ויתיעצו על צפוניך׃,Hebrew
אמרו לכו ונכחידם מגוי ולא יזכר שם ישראל עוד׃,Hebrew
כי נועצו לב יחדו עליך ברית יכרתו׃,Hebrew
אהלי אדום וישמעאלים מואב והגרים׃,Hebrew
גבל ועמון ועמלק פלשת עם ישבי צור׃,Hebrew
גם אשור נלוה עמם היו זרוע לבני לוט סלה׃,Hebrew
עשה להם כמדין כסיסרא כיבין בנחל קישון׃,Hebrew
נשמדו בעין דאר היו דמן לאדמה׃,Hebrew
שיתמו נדיבמו כערב וכזאב וכזבח וכצלמנע כל נסיכמו׃,Hebrew
אשר אמרו נירשה לנו את נאות אלהים׃,Hebrew
אלהי שיתמו כגלגל כקש לפני רוח׃,Hebrew
כאש תבער יער וכלהבה תלהט הרים׃,Hebrew
כן תרדפם בסערך ובסופתך תבהלם׃,Hebrew
מלא פניהם קלון ויבקשו שמך יהוה׃,Hebrew
יבשו ויבהלו עדי עד ויחפרו ויאבדו׃,Hebrew
וידעו כי אתה שמך יהוה לבדך עליון על כל הארץ׃,Hebrew
למנצח על הגתית לבני קרח מזמור מה ידידות משכנותיך יהוה צבאות׃,Hebrew
נכספה וגם כלתה נפשי לחצרות יהוה לבי ובשרי ירננו אל אל חי׃,Hebrew
גם צפור מצאה בית ודרור קן לה אשר שתה אפרחיה את מזבחותיך יהוה צבאות מלכי ואלהי׃,Hebrew
אשרי יושבי ביתך עוד יהללוך סלה׃,Hebrew
אשרי אדם עוז לו בך מסלות בלבבם׃,Hebrew
עברי בעמק הבכא מעין ישיתוהו גם ברכות יעטה מורה׃,Hebrew
ילכו מחיל אל חיל יראה אל אלהים בציון׃,Hebrew
יהוה אלהים צבאות שמעה תפלתי האזינה אלהי יעקב סלה׃,Hebrew
מגננו ראה אלהים והבט פני משיחך׃,Hebrew
כי טוב יום בחצריך מאלף בחרתי הסתופף בבית אלהי מדור באהלי רשע׃,Hebrew
כי שמש ומגן יהוה אלהים חן וכבוד יתן יהוה לא ימנע טוב להלכים בתמים׃,Hebrew
יהוה צבאות אשרי אדם בטח בך׃,Hebrew
למנצח לבני קרח מזמור רצית יהוה ארצך שבת שבות יעקב׃,Hebrew
נשאת עון עמך כסית כל חטאתם סלה׃,Hebrew
אספת כל עברתך השיבות מחרון אפך׃,Hebrew
שובנו אלהי ישענו והפר כעסך עמנו׃,Hebrew
הלעולם תאנף בנו תמשך אפך לדר ודר׃,Hebrew
הלא אתה תשוב תחינו ועמך ישמחו בך׃,Hebrew
הראנו יהוה חסדך וישעך תתן לנו׃,Hebrew
אשמעה מה ידבר האל יהוה כי ידבר שלום אל עמו ואל חסידיו ואל ישובו לכסלה׃,Hebrew
אך קרוב ליראיו ישעו לשכן כבוד בארצנו׃,Hebrew
חסד ואמת נפגשו צדק ושלום נשקו׃,Hebrew
אמת מארץ תצמח וצדק משמים נשקף׃,Hebrew
גם יהוה יתן הטוב וארצנו תתן יבולה׃,Hebrew
צדק לפניו יהלך וישם לדרך פעמיו׃,Hebrew
תפלה לדוד הטה יהוה אזנך ענני כי עני ואביון אני׃,Hebrew
שמרה נפשי כי חסיד אני הושע עבדך אתה אלהי הבוטח אליך׃,Hebrew
חנני אדני כי אליך אקרא כל היום׃,Hebrew
שמח נפש עבדך כי אליך אדני נפשי אשא׃,Hebrew
כי אתה אדני טוב וסלח ורב חסד לכל קראיך׃,Hebrew
האזינה יהוה תפלתי והקשיבה בקול תחנונותי׃,Hebrew
ביום צרתי אקראך כי תענני׃,Hebrew
אין כמוך באלהים אדני ואין כמעשיך׃,Hebrew
כל גוים אשר עשית יבואו וישתחוו לפניך אדני ויכבדו לשמך׃,Hebrew
כי גדול אתה ועשה נפלאות אתה אלהים לבדך׃,Hebrew
הורני יהוה דרכך אהלך באמתך יחד לבבי ליראה שמך׃,Hebrew
אודך אדני אלהי בכל לבבי ואכבדה שמך לעולם׃,Hebrew
כי חסדך גדול עלי והצלת נפשי משאול תחתיה׃,Hebrew
אלהים זדים קמו עלי ועדת עריצים בקשו נפשי ולא שמוך לנגדם׃,Hebrew
ואתה אדני אל רחום וחנון ארך אפים ורב חסד ואמת׃,Hebrew
פנה אלי וחנני תנה עזך לעבדך והושיעה לבן אמתך׃,Hebrew
עשה עמי אות לטובה ויראו שנאי ויבשו כי אתה יהוה עזרתני ונחמתני׃,Hebrew
לבני קרח מזמור שיר יסודתו בהררי קדש׃,Hebrew
אהב יהוה שערי ציון מכל משכנות יעקב׃,Hebrew
נכבדות מדבר בך עיר האלהים סלה׃,Hebrew
אזכיר רהב ובבל לידעי הנה פלשת וצור עם כוש זה ילד שם׃,Hebrew
ולציון יאמר איש ואיש ילד בה והוא יכוננה עליון׃,Hebrew
יהוה יספר בכתוב עמים זה ילד שם סלה׃,Hebrew
ושרים כחללים כל מעיני בך׃,Hebrew
שיר מזמור לבני קרח למנצח על מחלת לענות משכיל להימן האזרחי יהוה אלהי ישועתי יום צעקתי בלילה נגדך׃,Hebrew
תבוא לפניך תפלתי הטה אזנך לרנתי׃,Hebrew
כי שבעה ברעות נפשי וחיי לשאול הגיעו׃,Hebrew
נחשבתי עם יורדי בור הייתי כגבר אין איל׃,Hebrew
במתים חפשי כמו חללים שכבי קבר אשר לא זכרתם עוד והמה מידך נגזרו׃,Hebrew
שתני בבור תחתיות במחשכים במצלות׃,Hebrew
עלי סמכה חמתך וכל משבריך ענית סלה׃,Hebrew
הרחקת מידעי ממני שתני תועבות למו כלא ולא אצא׃,Hebrew
עיני דאבה מני עני קראתיך יהוה בכל יום שטחתי אליך כפי׃,Hebrew
הלמתים תעשה פלא אם רפאים יקומו יודוך סלה׃,Hebrew
היספר בקבר חסדך אמונתך באבדון׃,Hebrew
היודע בחשך פלאך וצדקתך בארץ נשיה׃,Hebrew
ואני אליך יהוה שועתי ובבקר תפלתי תקדמך׃,Hebrew
למה יהוה תזנח נפשי תסתיר פניך ממני׃,Hebrew
עני אני וגוע מנער נשאתי אמיך אפונה׃,Hebrew
עלי עברו חרוניך בעותיך צמתותני׃,Hebrew
סבוני כמים כל היום הקיפו עלי יחד׃,Hebrew
הרחקת ממני אהב ורע מידעי מחשך׃,Hebrew
משכיל לאיתן האזרחי חסדי יהוה עולם אשירה לדר ודר אודיע אמונתך בפי׃,Hebrew
כי אמרתי עולם חסד יבנה שמים תכן אמונתך בהם׃,Hebrew
כרתי ברית לבחירי נשבעתי לדוד עבדי׃,Hebrew
עד עולם אכין זרעך ובניתי לדר ודור כסאך סלה׃,Hebrew
ויודו שמים פלאך יהוה אף אמונתך בקהל קדשים׃,Hebrew
כי מי בשחק יערך ליהוה ידמה ליהוה בבני אלים׃,Hebrew
אל נערץ בסוד קדשים רבה ונורא על כל סביביו׃,Hebrew
יהוה אלהי צבאות מי כמוך חסין יה ואמונתך סביבותיך׃,Hebrew
אתה מושל בגאות הים בשוא גליו אתה תשבחם׃,Hebrew
אתה דכאת כחלל רהב בזרוע עזך פזרת אויביך׃,Hebrew
לך שמים אף לך ארץ תבל ומלאה אתה יסדתם׃,Hebrew
צפון וימין אתה בראתם תבור וחרמון בשמך ירננו׃,Hebrew
לך זרוע עם גבורה תעז ידך תרום ימינך׃,Hebrew
צדק ומשפט מכון כסאך חסד ואמת יקדמו פניך׃,Hebrew
אשרי העם יודעי תרועה יהוה באור פניך יהלכון׃,Hebrew
בשמך יגילון כל היום ובצדקתך ירומו׃,Hebrew
כי תפארת עזמו אתה וברצנך תרים קרננו׃,Hebrew
כי ליהוה מגננו ולקדוש ישראל מלכנו׃,Hebrew
אז דברת בחזון לחסידיך ותאמר שויתי עזר על גבור הרימותי בחור מעם׃,Hebrew
מצאתי דוד עבדי בשמן קדשי משחתיו׃,Hebrew
אשר ידי תכון עמו אף זרועי תאמצנו׃,Hebrew
לא ישא אויב בו ובן עולה לא יעננו׃,Hebrew
וכתותי מפניו צריו ומשנאיו אגוף׃,Hebrew
ואמונתי וחסדי עמו ובשמי תרום קרנו׃,Hebrew
ושמתי בים ידו ובנהרות ימינו׃,Hebrew
הוא יקראני אבי אתה אלי וצור ישועתי׃,Hebrew
אף אני בכור אתנהו עליון למלכי ארץ׃,Hebrew
לעולם אשמור לו חסדי ובריתי נאמנת לו׃,Hebrew
ושמתי לעד זרעו וכסאו כימי שמים׃,Hebrew
אם יעזבו בניו תורתי ובמשפטי לא ילכון׃,Hebrew
אם חקתי יחללו ומצותי לא ישמרו׃,Hebrew
ופקדתי בשבט פשעם ובנגעים עונם׃,Hebrew
וחסדי לא אפיר מעמו ולא אשקר באמונתי׃,Hebrew
לא אחלל בריתי ומוצא שפתי לא אשנה׃,Hebrew
אחת נשבעתי בקדשי אם לדוד אכזב׃,Hebrew
זרעו לעולם יהיה וכסאו כשמש נגדי׃,Hebrew
כירח יכון עולם ועד בשחק נאמן סלה׃,Hebrew
ואתה זנחת ותמאס התעברת עם משיחך׃,Hebrew
נארתה ברית עבדך חללת לארץ נזרו׃,Hebrew
פרצת כל גדרתיו שמת מבצריו מחתה׃,Hebrew
שסהו כל עברי דרך היה חרפה לשכניו׃,Hebrew
הרימות ימין צריו השמחת כל אויביו׃,Hebrew
אף תשיב צור חרבו ולא הקימתו במלחמה׃,Hebrew
השבת מטהרו וכסאו לארץ מגרתה׃,Hebrew
הקצרת ימי עלומיו העטית עליו בושה סלה׃,Hebrew
עד מה יהוה תסתר לנצח תבער כמו אש חמתך׃,Hebrew
זכר אני מה חלד על מה שוא בראת כל בני אדם׃,Hebrew
מי גבר יחיה ולא יראה מות ימלט נפשו מיד שאול סלה׃,Hebrew
איה חסדיך הראשנים אדני נשבעת לדוד באמונתך׃,Hebrew
זכר אדני חרפת עבדיך שאתי בחיקי כל רבים עמים׃,Hebrew
אשר חרפו אויביך יהוה אשר חרפו עקבות משיחך׃,Hebrew
ברוך יהוה לעולם אמן ואמן׃,Hebrew
תפלה למשה איש האלהים אדני מעון אתה היית לנו בדר ודר׃,Hebrew
בטרם הרים ילדו ותחולל ארץ ותבל ומעולם עד עולם אתה אל׃,Hebrew
תשב אנוש עד דכא ותאמר שובו בני אדם׃,Hebrew
כי אלף שנים בעיניך כיום אתמול כי יעבר ואשמורה בלילה׃,Hebrew
זרמתם שנה יהיו בבקר כחציר יחלף׃,Hebrew
בבקר יציץ וחלף לערב ימולל ויבש׃,Hebrew
כי כלינו באפך ובחמתך נבהלנו׃,Hebrew
שת עונתינו לנגדך עלמנו למאור פניך׃,Hebrew
כי כל ימינו פנו בעברתך כלינו שנינו כמו הגה׃,Hebrew
ימי שנותינו בהם שבעים שנה ואם בגבורת שמונים שנה ורהבם עמל ואון כי גז חיש ונעפה׃,Hebrew
מי יודע עז אפך וכיראתך עברתך׃,Hebrew
למנות ימינו כן הודע ונבא לבב חכמה׃,Hebrew
שובה יהוה עד מתי והנחם על עבדיך׃,Hebrew
שבענו בבקר חסדך ונרננה ונשמחה בכל ימינו׃,Hebrew
שמחנו כימות עניתנו שנות ראינו רעה׃,Hebrew
יראה אל עבדיך פעלך והדרך על בניהם׃,Hebrew
ויהי נעם אדני אלהינו עלינו ומעשה ידינו כוננה עלינו ומעשה ידינו כוננהו׃,Hebrew
ישב בסתר עליון בצל שדי יתלונן׃,Hebrew
אמר ליהוה מחסי ומצודתי אלהי אבטח בו׃,Hebrew
כי הוא יצילך מפח יקוש מדבר הוות׃,Hebrew
באברתו יסך לך ותחת כנפיו תחסה צנה וסחרה אמתו׃,Hebrew
לא תירא מפחד לילה מחץ יעוף יומם׃,Hebrew
מדבר באפל יהלך מקטב ישוד צהרים׃,Hebrew
יפל מצדך אלף ורבבה מימינך אליך לא יגש׃,Hebrew
רק בעיניך תביט ושלמת רשעים תראה׃,Hebrew
כי אתה יהוה מחסי עליון שמת מעונך׃,Hebrew
לא תאנה אליך רעה ונגע לא יקרב באהלך׃,Hebrew
כי מלאכיו יצוה לך לשמרך בכל דרכיך׃,Hebrew
על כפים ישאונך פן תגף באבן רגלך׃,Hebrew
על שחל ופתן תדרך תרמס כפיר ותנין׃,Hebrew
כי בי חשק ואפלטהו אשגבהו כי ידע שמי׃,Hebrew
יקראני ואענהו עמו אנכי בצרה אחלצהו ואכבדהו׃,Hebrew
ארך ימים אשביעהו ואראהו בישועתי׃,Hebrew
מזמור שיר ליום השבת טוב להדות ליהוה ולזמר לשמך עליון׃,Hebrew
להגיד בבקר חסדך ואמונתך בלילות׃,Hebrew
עלי עשור ועלי נבל עלי הגיון בכנור׃,Hebrew
כי שמחתני יהוה בפעלך במעשי ידיך ארנן׃,Hebrew
מה גדלו מעשיך יהוה מאד עמקו מחשבתיך׃,Hebrew
איש בער לא ידע וכסיל לא יבין את זאת׃,Hebrew
בפרח רשעים כמו עשב ויציצו כל פעלי און להשמדם עדי עד׃,Hebrew
ואתה מרום לעלם יהוה׃,Hebrew
כי הנה איביך יהוה כי הנה איביך יאבדו יתפרדו כל פעלי און׃,Hebrew
ותרם כראים קרני בלתי בשמן רענן׃,Hebrew
ותבט עיני בשורי בקמים עלי מרעים תשמענה אזני׃,Hebrew
צדיק כתמר יפרח כארז בלבנון ישגה׃,Hebrew
שתולים בבית יהוה בחצרות אלהינו יפריחו׃,Hebrew
עוד ינובון בשיבה דשנים ורעננים יהיו׃,Hebrew
להגיד כי ישר יהוה צורי ולא עלתה בו׃,Hebrew
יהוה מלך גאות לבש לבש יהוה עז התאזר אף תכון תבל בל תמוט׃,Hebrew
נכון כסאך מאז מעולם אתה׃,Hebrew
נשאו נהרות יהוה נשאו נהרות קולם ישאו נהרות דכים׃,Hebrew
מקלות מים רבים אדירים משברי ים אדיר במרום יהוה׃,Hebrew
עדתיך נאמנו מאד לביתך נאוה קדש יהוה לארך ימים׃,Hebrew
אל נקמות יהוה אל נקמות הופיע׃,Hebrew
הנשא שפט הארץ השב גמול על גאים׃,Hebrew
עד מתי רשעים יהוה עד מתי רשעים יעלזו׃,Hebrew
יביעו ידברו עתק יתאמרו כל פעלי און׃,Hebrew
עמך יהוה ידכאו ונחלתך יענו׃,Hebrew
אלמנה וגר יהרגו ויתומים ירצחו׃,Hebrew
ויאמרו לא יראה יה ולא יבין אלהי יעקב׃,Hebrew
בינו בערים בעם וכסילים מתי תשכילו׃,Hebrew
הנטע אזן הלא ישמע אם יצר עין הלא יביט׃,Hebrew
היסר גוים הלא יוכיח המלמד אדם דעת׃,Hebrew
יהוה ידע מחשבות אדם כי המה הבל׃,Hebrew
אשרי הגבר אשר תיסרנו יה ומתורתך תלמדנו׃,Hebrew
להשקיט לו מימי רע עד יכרה לרשע שחת׃,Hebrew
כי לא יטש יהוה עמו ונחלתו לא יעזב׃,Hebrew
כי עד צדק ישוב משפט ואחריו כל ישרי לב׃,Hebrew
מי יקום לי עם מרעים מי יתיצב לי עם פעלי און׃,Hebrew
לולי יהוה עזרתה לי כמעט שכנה דומה נפשי׃,Hebrew
אם אמרתי מטה רגלי חסדך יהוה יסעדני׃,Hebrew
ברב שרעפי בקרבי תנחומיך ישעשעו נפשי׃,Hebrew
היחברך כסא הוות יצר עמל עלי חק׃,Hebrew
יגודו על נפש צדיק ודם נקי ירשיעו׃,Hebrew
ויהי יהוה לי למשגב ואלהי לצור מחסי׃,Hebrew
וישב עליהם את אונם וברעתם יצמיתם יצמיתם יהוה אלהינו׃,Hebrew
לכו נרננה ליהוה נריעה לצור ישענו׃,Hebrew
נקדמה פניו בתודה בזמרות נריע לו׃,Hebrew
כי אל גדול יהוה ומלך גדול על כל אלהים׃,Hebrew
אשר בידו מחקרי ארץ ותועפות הרים לו׃,Hebrew
אשר לו הים והוא עשהו ויבשת ידיו יצרו׃,Hebrew
באו נשתחוה ונכרעה נברכה לפני יהוה עשנו׃,Hebrew
כי הוא אלהינו ואנחנו עם מרעיתו וצאן ידו היום אם בקלו תשמעו׃,Hebrew
אל תקשו לבבכם כמריבה כיום מסה במדבר׃,Hebrew
אשר נסוני אבותיכם בחנוני גם ראו פעלי׃,Hebrew
ארבעים שנה אקוט בדור ואמר עם תעי לבב הם והם לא ידעו דרכי׃,Hebrew
אשר נשבעתי באפי אם יבאון אל מנוחתי׃,Hebrew
שירו ליהוה שיר חדש שירו ליהוה כל הארץ׃,Hebrew
שירו ליהוה ברכו שמו בשרו מיום ליום ישועתו׃,Hebrew
ספרו בגוים כבודו בכל העמים נפלאותיו׃,Hebrew
כי גדול יהוה ומהלל מאד נורא הוא על כל אלהים׃,Hebrew
כי כל אלהי העמים אלילים ויהוה שמים עשה׃,Hebrew
הוד והדר לפניו עז ותפארת במקדשו׃,Hebrew
הבו ליהוה משפחות עמים הבו ליהוה כבוד ועז׃,Hebrew
הבו ליהוה כבוד שמו שאו מנחה ובאו לחצרותיו׃,Hebrew
השתחוו ליהוה בהדרת קדש חילו מפניו כל הארץ׃,Hebrew
אמרו בגוים יהוה מלך אף תכון תבל בל תמוט ידין עמים במישרים׃,Hebrew
ישמחו השמים ותגל הארץ ירעם הים ומלאו׃,Hebrew
יעלז שדי וכל אשר בו אז ירננו כל עצי יער׃,Hebrew
לפני יהוה כי בא כי בא לשפט הארץ ישפט תבל בצדק ועמים באמונתו׃,Hebrew
יהוה מלך תגל הארץ ישמחו איים רבים׃,Hebrew
ענן וערפל סביביו צדק ומשפט מכון כסאו׃,Hebrew
אש לפניו תלך ותלהט סביב צריו׃,Hebrew
האירו ברקיו תבל ראתה ותחל הארץ׃,Hebrew
הרים כדונג נמסו מלפני יהוה מלפני אדון כל הארץ׃,Hebrew
הגידו השמים צדקו וראו כל העמים כבודו׃,Hebrew
יבשו כל עבדי פסל המתהללים באלילים השתחוו לו כל אלהים׃,Hebrew
שמעה ותשמח ציון ותגלנה בנות יהודה למען משפטיך יהוה׃,Hebrew
כי אתה יהוה עליון על כל הארץ מאד נעלית על כל אלהים׃,Hebrew
אהבי יהוה שנאו רע שמר נפשות חסידיו מיד רשעים יצילם׃,Hebrew
אור זרע לצדיק ולישרי לב שמחה׃,Hebrew
שמחו צדיקים ביהוה והודו לזכר קדשו׃,Hebrew
מזמור שירו ליהוה שיר חדש כי נפלאות עשה הושיעה לו ימינו וזרוע קדשו׃,Hebrew
הודיע יהוה ישועתו לעיני הגוים גלה צדקתו׃,Hebrew
זכר חסדו ואמונתו לבית ישראל ראו כל אפסי ארץ את ישועת אלהינו׃,Hebrew
הריעו ליהוה כל הארץ פצחו ורננו וזמרו׃,Hebrew
זמרו ליהוה בכנור בכנור וקול זמרה׃,Hebrew
בחצצרות וקול שופר הריעו לפני המלך יהוה׃,Hebrew
ירעם הים ומלאו תבל וישבי בה׃,Hebrew
נהרות ימחאו כף יחד הרים ירננו׃,Hebrew
לפני יהוה כי בא לשפט הארץ ישפט תבל בצדק ועמים במישרים׃,Hebrew
יהוה מלך ירגזו עמים ישב כרובים תנוט הארץ׃,Hebrew
יהוה בציון גדול ורם הוא על כל העמים׃,Hebrew
יודו שמך גדול ונורא קדוש הוא׃,Hebrew
ועז מלך משפט אהב אתה כוננת מישרים משפט וצדקה ביעקב אתה עשית׃,Hebrew
רוממו יהוה אלהינו והשתחוו להדם רגליו קדוש הוא׃,Hebrew
משה ואהרן בכהניו ושמואל בקראי שמו קראים אל יהוה והוא יענם׃,Hebrew
בעמוד ענן ידבר אליהם שמרו עדתיו וחק נתן למו׃,Hebrew
יהוה אלהינו אתה עניתם אל נשא היית להם ונקם על עלילותם׃,Hebrew
רוממו יהוה אלהינו והשתחוו להר קדשו כי קדוש יהוה אלהינו׃,Hebrew
מזמור לתודה הריעו ליהוה כל הארץ׃,Hebrew
עבדו את יהוה בשמחה באו לפניו ברננה׃,Hebrew
דעו כי יהוה הוא אלהים הוא עשנו ולא אנחנו עמו וצאן מרעיתו׃,Hebrew
באו שעריו בתודה חצרתיו בתהלה הודו לו ברכו שמו׃,Hebrew
כי טוב יהוה לעולם חסדו ועד דר ודר אמונתו׃,Hebrew
לדוד מזמור חסד ומשפט אשירה לך יהוה אזמרה׃,Hebrew
אשכילה בדרך תמים מתי תבוא אלי אתהלך בתם לבבי בקרב ביתי׃,Hebrew
לא אשית לנגד עיני דבר בליעל עשה סטים שנאתי לא ידבק בי׃,Hebrew
לבב עקש יסור ממני רע לא אדע׃,Hebrew
מלושני בסתר רעהו אותו אצמית גבה עינים ורחב לבב אתו לא אוכל׃,Hebrew
עיני בנאמני ארץ לשבת עמדי הלך בדרך תמים הוא ישרתני׃,Hebrew
לא ישב בקרב ביתי עשה רמיה דבר שקרים לא יכון לנגד עיני׃,Hebrew
לבקרים אצמית כל רשעי ארץ להכרית מעיר יהוה כל פעלי און׃,Hebrew
תפלה לעני כי יעטף ולפני יהוה ישפך שיחו יהוה שמעה תפלתי ושועתי אליך תבוא׃,Hebrew
אל תסתר פניך ממני ביום צר לי הטה אלי אזנך ביום אקרא מהר ענני׃,Hebrew
כי כלו בעשן ימי ועצמותי כמו קד נחרו׃,Hebrew
הוכה כעשב ויבש לבי כי שכחתי מאכל לחמי׃,Hebrew
מקול אנחתי דבקה עצמי לבשרי׃,Hebrew
דמיתי לקאת מדבר הייתי ככוס חרבות׃,Hebrew
שקדתי ואהיה כצפור בודד על גג׃,Hebrew
כל היום חרפוני אויבי מהוללי בי נשבעו׃,Hebrew
כי אפר כלחם אכלתי ושקוי בבכי מסכתי׃,Hebrew
מפני זעמך וקצפך כי נשאתני ותשליכני׃,Hebrew
ימי כצל נטוי ואני כעשב איבש׃,Hebrew
ואתה יהוה לעולם תשב וזכרך לדר ודר׃,Hebrew
אתה תקום תרחם ציון כי עת לחננה כי בא מועד׃,Hebrew
כי רצו עבדיך את אבניה ואת עפרה יחננו׃,Hebrew
וייראו גוים את שם יהוה וכל מלכי הארץ את כבודך׃,Hebrew
כי בנה יהוה ציון נראה בכבודו׃,Hebrew
פנה אל תפלת הערער ולא בזה את תפלתם׃,Hebrew
תכתב זאת לדור אחרון ועם נברא יהלל יה׃,Hebrew
כי השקיף ממרום קדשו יהוה משמים אל ארץ הביט׃,Hebrew
לשמע אנקת אסיר לפתח בני תמותה׃,Hebrew
לספר בציון שם יהוה ותהלתו בירושלם׃,Hebrew
בהקבץ עמים יחדו וממלכות לעבד את יהוה׃,Hebrew
ענה בדרך כחו קצר ימי׃,Hebrew
אמר אלי אל תעלני בחצי ימי בדור דורים שנותיך׃,Hebrew
לפנים הארץ יסדת ומעשה ידיך שמים׃,Hebrew
המה יאבדו ואתה תעמד וכלם כבגד יבלו כלבוש תחליפם ויחלפו׃,Hebrew
ואתה הוא ושנותיך לא יתמו׃,Hebrew
בני עבדיך ישכונו וזרעם לפניך יכון׃,Hebrew
לדוד ברכי נפשי את יהוה וכל קרבי את שם קדשו׃,Hebrew
ברכי נפשי את יהוה ואל תשכחי כל גמוליו׃,Hebrew
הסלח לכל עונכי הרפא לכל תחלאיכי׃,Hebrew
הגואל משחת חייכי המעטרכי חסד ורחמים׃,Hebrew
המשביע בטוב עדיך תתחדש כנשר נעוריכי׃,Hebrew
עשה צדקות יהוה ומשפטים לכל עשוקים׃,Hebrew
יודיע דרכיו למשה לבני ישראל עלילותיו׃,Hebrew
רחום וחנון יהוה ארך אפים ורב חסד׃,Hebrew
לא לנצח יריב ולא לעולם יטור׃,Hebrew
לא כחטאינו עשה לנו ולא כעונתינו גמל עלינו׃,Hebrew
כי כגבה שמים על הארץ גבר חסדו על יראיו׃,Hebrew
כרחק מזרח ממערב הרחיק ממנו את פשעינו׃,Hebrew
כרחם אב על בנים רחם יהוה על יראיו׃,Hebrew
כי הוא ידע יצרנו זכור כי עפר אנחנו׃,Hebrew
אנוש כחציר ימיו כציץ השדה כן יציץ׃,Hebrew
כי רוח עברה בו ואיננו ולא יכירנו עוד מקומו׃,Hebrew
וחסד יהוה מעולם ועד עולם על יראיו וצדקתו לבני בנים׃,Hebrew
לשמרי בריתו ולזכרי פקדיו לעשותם׃,Hebrew
יהוה בשמים הכין כסאו ומלכותו בכל משלה׃,Hebrew
ברכו יהוה מלאכיו גברי כח עשי דברו לשמע בקול דברו׃,Hebrew
ברכו יהוה כל צבאיו משרתיו עשי רצונו׃,Hebrew
ברכו יהוה כל מעשיו בכל מקמות ממשלתו ברכי נפשי את יהוה׃,Hebrew
ברכי נפשי את יהוה יהוה אלהי גדלת מאד הוד והדר לבשת׃,Hebrew
עטה אור כשלמה נוטה שמים כיריעה׃,Hebrew
המקרה במים עליותיו השם עבים רכובו המהלך על כנפי רוח׃,Hebrew
עשה מלאכיו רוחות משרתיו אש להט׃,Hebrew
יסד ארץ על מכוניה בל תמוט עולם ועד׃,Hebrew
תהום כלבוש כסיתו על הרים יעמדו מים׃,Hebrew
מן גערתך ינוסון מן קול רעמך יחפזון׃,Hebrew
יעלו הרים ירדו בקעות אל מקום זה יסדת להם׃,Hebrew
גבול שמת בל יעברון בל ישובון לכסות הארץ׃,Hebrew
המשלח מעינים בנחלים בין הרים יהלכון׃,Hebrew
ישקו כל חיתו שדי ישברו פראים צמאם׃,Hebrew
עליהם עוף השמים ישכון מבין עפאים יתנו קול׃,Hebrew
משקה הרים מעליותיו מפרי מעשיך תשבע הארץ׃,Hebrew
מצמיח חציר לבהמה ועשב לעבדת האדם להוציא לחם מן הארץ׃,Hebrew
ויין ישמח לבב אנוש להצהיל פנים משמן ולחם לבב אנוש יסעד׃,Hebrew
ישבעו עצי יהוה ארזי לבנון אשר נטע׃,Hebrew
אשר שם צפרים יקננו חסידה ברושים ביתה׃,Hebrew
הרים הגבהים ליעלים סלעים מחסה לשפנים׃,Hebrew
עשה ירח למועדים שמש ידע מבואו׃,Hebrew
תשת חשך ויהי לילה בו תרמש כל חיתו יער׃,Hebrew
הכפירים שאגים לטרף ולבקש מאל אכלם׃,Hebrew
תזרח השמש יאספון ואל מעונתם ירבצון׃,Hebrew
יצא אדם לפעלו ולעבדתו עדי ערב׃,Hebrew
מה רבו מעשיך יהוה כלם בחכמה עשית מלאה הארץ קנינך׃,Hebrew
זה הים גדול ורחב ידים שם רמש ואין מספר חיות קטנות עם גדלות׃,Hebrew
שם אניות יהלכון לויתן זה יצרת לשחק בו׃,Hebrew
כלם אליך ישברון לתת אכלם בעתו׃,Hebrew
תתן להם ילקטון תפתח ידך ישבעון טוב׃,Hebrew
תסתיר פניך יבהלון תסף רוחם יגועון ואל עפרם ישובון׃,Hebrew
תשלח רוחך יבראון ותחדש פני אדמה׃,Hebrew
יהי כבוד יהוה לעולם ישמח יהוה במעשיו׃,Hebrew
המביט לארץ ותרעד יגע בהרים ויעשנו׃,Hebrew
אשירה ליהוה בחיי אזמרה לאלהי בעודי׃,Hebrew
יערב עליו שיחי אנכי אשמח ביהוה׃,Hebrew
יתמו חטאים מן הארץ ורשעים עוד אינם ברכי נפשי את יהוה הללו יה׃,Hebrew
הודו ליהוה קראו בשמו הודיעו בעמים עלילותיו׃,Hebrew
שירו לו זמרו לו שיחו בכל נפלאותיו׃,Hebrew
התהללו בשם קדשו ישמח לב מבקשי יהוה׃,Hebrew
דרשו יהוה ועזו בקשו פניו תמיד׃,Hebrew
זכרו נפלאותיו אשר עשה מפתיו ומשפטי פיו׃,Hebrew
זרע אברהם עבדו בני יעקב בחיריו׃,Hebrew
הוא יהוה אלהינו בכל הארץ משפטיו׃,Hebrew
זכר לעולם בריתו דבר צוה לאלף דור׃,Hebrew
אשר כרת את אברהם ושבועתו לישחק׃,Hebrew
ויעמידה ליעקב לחק לישראל ברית עולם׃,Hebrew
לאמר לך אתן את ארץ כנען חבל נחלתכם׃,Hebrew
בהיותם מתי מספר כמעט וגרים בה׃,Hebrew
ויתהלכו מגוי אל גוי מממלכה אל עם אחר׃,Hebrew
לא הניח אדם לעשקם ויוכח עליהם מלכים׃,Hebrew
אל תגעו במשיחי ולנביאי אל תרעו׃,Hebrew
ויקרא רעב על הארץ כל מטה לחם שבר׃,Hebrew
שלח לפניהם איש לעבד נמכר יוסף׃,Hebrew
ענו בכבל רגליו ברזל באה נפשו׃,Hebrew
עד עת בא דברו אמרת יהוה צרפתהו׃,Hebrew
שלח מלך ויתירהו משל עמים ויפתחהו׃,Hebrew
שמו אדון לביתו ומשל בכל קנינו׃,Hebrew
לאסר שריו בנפשו וזקניו יחכם׃,Hebrew
ויבא ישראל מצרים ויעקב גר בארץ חם׃,Hebrew
ויפר את עמו מאד ויעצמהו מצריו׃,Hebrew
הפך לבם לשנא עמו להתנכל בעבדיו׃,Hebrew
שלח משה עבדו אהרן אשר בחר בו׃,Hebrew
שמו בם דברי אתותיו ומפתים בארץ חם׃,Hebrew
שלח חשך ויחשך ולא מרו את דבריו׃,Hebrew
הפך את מימיהם לדם וימת את דגתם׃,Hebrew
שרץ ארצם צפרדעים בחדרי מלכיהם׃,Hebrew
אמר ויבא ערב כנים בכל גבולם׃,Hebrew
נתן גשמיהם ברד אש להבות בארצם׃,Hebrew
ויך גפנם ותאנתם וישבר עץ גבולם׃,Hebrew
אמר ויבא ארבה וילק ואין מספר׃,Hebrew
ויאכל כל עשב בארצם ויאכל פרי אדמתם׃,Hebrew
ויך כל בכור בארצם ראשית לכל אונם׃,Hebrew
ויוציאם בכסף וזהב ואין בשבטיו כושל׃,Hebrew
שמח מצרים בצאתם כי נפל פחדם עליהם׃,Hebrew
פרש ענן למסך ואש להאיר לילה׃,Hebrew
שאל ויבא שלו ולחם שמים ישביעם׃,Hebrew
פתח צור ויזובו מים הלכו בציות נהר׃,Hebrew
כי זכר את דבר קדשו את אברהם עבדו׃,Hebrew
ויוצא עמו בששון ברנה את בחיריו׃,Hebrew
ויתן להם ארצות גוים ועמל לאמים יירשו׃,Hebrew
בעבור ישמרו חקיו ותורתיו ינצרו הללו יה׃,Hebrew
הללויה הודו ליהוה כי טוב כי לעולם חסדו׃,Hebrew
מי ימלל גבורות יהוה ישמיע כל תהלתו׃,Hebrew
אשרי שמרי משפט עשה צדקה בכל עת׃,Hebrew
זכרני יהוה ברצון עמך פקדני בישועתך׃,Hebrew
לראות בטובת בחיריך לשמח בשמחת גויך להתהלל עם נחלתך׃,Hebrew
חטאנו עם אבותינו העוינו הרשענו׃,Hebrew
אבותינו במצרים לא השכילו נפלאותיך לא זכרו את רב חסדיך וימרו על ים בים סוף׃,Hebrew
ויושיעם למען שמו להודיע את גבורתו׃,Hebrew
ויגער בים סוף ויחרב ויוליכם בתהמות כמדבר׃,Hebrew
ויושיעם מיד שונא ויגאלם מיד אויב׃,Hebrew
ויכסו מים צריהם אחד מהם לא נותר׃,Hebrew
ויאמינו בדבריו ישירו תהלתו׃,Hebrew
מהרו שכחו מעשיו לא חכו לעצתו׃,Hebrew
ויתאוו תאוה במדבר וינסו אל בישימון׃,Hebrew
ויתן להם שאלתם וישלח רזון בנפשם׃,Hebrew
ויקנאו למשה במחנה לאהרן קדוש יהוה׃,Hebrew
תפתח ארץ ותבלע דתן ותכס על עדת אבירם׃,Hebrew
ותבער אש בעדתם להבה תלהט רשעים׃,Hebrew
יעשו עגל בחרב וישתחוו למסכה׃,Hebrew
וימירו את כבודם בתבנית שור אכל עשב׃,Hebrew
שכחו אל מושיעם עשה גדלות במצרים׃,Hebrew
נפלאות בארץ חם נוראות על ים סוף׃,Hebrew
ויאמר להשמידם לולי משה בחירו עמד בפרץ לפניו להשיב חמתו מהשחית׃,Hebrew
וימאסו בארץ חמדה לא האמינו לדברו׃,Hebrew
וירגנו באהליהם לא שמעו בקול יהוה׃,Hebrew
וישא ידו להם להפיל אותם במדבר׃,Hebrew
ולהפיל זרעם בגוים ולזרותם בארצות׃,Hebrew
ויצמדו לבעל פעור ויאכלו זבחי מתים׃,Hebrew
ויכעיסו במעלליהם ותפרץ בם מגפה׃,Hebrew
ויעמד פינחס ויפלל ותעצר המגפה׃,Hebrew
ותחשב לו לצדקה לדר ודר עד עולם׃,Hebrew
ויקציפו על מי מריבה וירע למשה בעבורם׃,Hebrew
כי המרו את רוחו ויבטא בשפתיו׃,Hebrew
לא השמידו את העמים אשר אמר יהוה להם׃,Hebrew
ויתערבו בגוים וילמדו מעשיהם׃,Hebrew
ויעבדו את עצביהם ויהיו להם למוקש׃,Hebrew
ויזבחו את בניהם ואת בנותיהם לשדים׃,Hebrew
וישפכו דם נקי דם בניהם ובנותיהם אשר זבחו לעצבי כנען ותחנף הארץ בדמים׃,Hebrew
ויטמאו במעשיהם ויזנו במעלליהם׃,Hebrew
ויחר אף יהוה בעמו ויתעב את נחלתו׃,Hebrew
ויתנם ביד גוים וימשלו בהם שנאיהם׃,Hebrew
וילחצום אויביהם ויכנעו תחת ידם׃,Hebrew
פעמים רבות יצילם והמה ימרו בעצתם וימכו בעונם׃,Hebrew
וירא בצר להם בשמעו את רנתם׃,Hebrew
ויזכר להם בריתו וינחם כרב חסדו׃,Hebrew
ויתן אותם לרחמים לפני כל שוביהם׃,Hebrew
הושיענו יהוה אלהינו וקבצנו מן הגוים להדות לשם קדשך להשתבח בתהלתך׃,Hebrew
ברוך יהוה אלהי ישראל מן העולם ועד העולם ואמר כל העם אמן הללו יה׃,Hebrew
הדו ליהוה כי טוב כי לעולם חסדו׃,Hebrew
יאמרו גאולי יהוה אשר גאלם מיד צר׃,Hebrew
ומארצות קבצם ממזרח וממערב מצפון ומים׃,Hebrew
תעו במדבר בישימון דרך עיר מושב לא מצאו׃,Hebrew
רעבים גם צמאים נפשם בהם תתעטף׃,Hebrew
ויצעקו אל יהוה בצר להם ממצוקותיהם יצילם׃,Hebrew
וידריכם בדרך ישרה ללכת אל עיר מושב׃,Hebrew
יודו ליהוה חסדו ונפלאותיו לבני אדם׃,Hebrew
כי השביע נפש שקקה ונפש רעבה מלא טוב׃,Hebrew
ישבי חשך וצלמות אסירי עני וברזל׃,Hebrew
כי המרו אמרי אל ועצת עליון נאצו׃,Hebrew
ויכנע בעמל לבם כשלו ואין עזר׃,Hebrew
ויזעקו אל יהוה בצר להם ממצקותיהם יושיעם׃,Hebrew
יוציאם מחשך וצלמות ומוסרותיהם ינתק׃,Hebrew
יודו ליהוה חסדו ונפלאותיו לבני אדם׃,Hebrew
כי שבר דלתות נחשת ובריחי ברזל גדע׃,Hebrew
אולים מדרך פשעם ומעונתיהם יתענו׃,Hebrew
כל אכל תתעב נפשם ויגיעו עד שערי מות׃,Hebrew
ויזעקו אל יהוה בצר להם ממצקותיהם יושיעם׃,Hebrew
ישלח דברו וירפאם וימלט משחיתותם׃,Hebrew
יודו ליהוה חסדו ונפלאותיו לבני אדם׃,Hebrew
ויזבחו זבחי תודה ויספרו מעשיו ברנה׃,Hebrew
יורדי הים באניות עשי מלאכה במים רבים׃,Hebrew
המה ראו מעשי יהוה ונפלאותיו במצולה׃,Hebrew
ויאמר ויעמד רוח סערה ותרומם גליו׃,Hebrew
יעלו שמים ירדו תהומות נפשם ברעה תתמוגג׃,Hebrew
יחוגו וינועו כשכור וכל חכמתם תתבלע׃,Hebrew
ויצעקו אל יהוה בצר להם וממצוקתיהם יוציאם׃,Hebrew
יקם סערה לדממה ויחשו גליהם׃,Hebrew
וישמחו כי ישתקו וינחם אל מחוז חפצם׃,Hebrew
יודו ליהוה חסדו ונפלאותיו לבני אדם׃,Hebrew
וירממוהו בקהל עם ובמושב זקנים יהללוהו׃,Hebrew
ישם נהרות למדבר ומצאי מים לצמאון׃,Hebrew
ארץ פרי למלחה מרעת ישבי בה׃,Hebrew
ישם מדבר לאגם מים וארץ ציה למצאי מים׃,Hebrew
ויושב שם רעבים ויכוננו עיר מושב׃,Hebrew
ויזרעו שדות ויטעו כרמים ויעשו פרי תבואה׃,Hebrew
ויברכם וירבו מאד ובהמתם לא ימעיט׃,Hebrew
וימעטו וישחו מעצר רעה ויגון׃,Hebrew
שפך בוז על נדיבים ויתעם בתהו לא דרך׃,Hebrew
וישגב אביון מעוני וישם כצאן משפחות׃,Hebrew
יראו ישרים וישמחו וכל עולה קפצה פיה׃,Hebrew
מי חכם וישמר אלה ויתבוננו חסדי יהוה׃,Hebrew
שיר מזמור לדוד נכון לבי אלהים אשירה ואזמרה אף כבודי׃,Hebrew
עורה הנבל וכנור אעירה שחר׃,Hebrew
אודך בעמים יהוה ואזמרך בל אמים׃,Hebrew
כי גדול מעל שמים חסדך ועד שחקים אמתך׃,Hebrew
רומה על שמים אלהים ועל כל הארץ כבודך׃,Hebrew
למען יחלצון ידידיך הושיעה ימינך וענני׃,Hebrew
אלהים דבר בקדשו אעלזה אחלקה שכם ועמק סכות אמדד׃,Hebrew
לי גלעד לי מנשה ואפרים מעוז ראשי יהודה מחקקי׃,Hebrew
מואב סיר רחצי על אדום אשליך נעלי עלי פלשת אתרועע׃,Hebrew
מי יבלני עיר מבצר מי נחני עד אדום׃,Hebrew
הלא אלהים זנחתנו ולא תצא אלהים בצבאתינו׃,Hebrew
הבה לנו עזרת מצר ושוא תשועת אדם׃,Hebrew
באלהים נעשה חיל והוא יבוס צרינו׃,Hebrew
למנצח לדוד מזמור אלהי תהלתי אל תחרש׃,Hebrew
כי פי רשע ופי מרמה עלי פתחו דברו אתי לשון שקר׃,Hebrew
ודברי שנאה סבבוני וילחמוני חנם׃,Hebrew
תחת אהבתי ישטנוני ואני תפלה׃,Hebrew
וישימו עלי רעה תחת טובה ושנאה תחת אהבתי׃,Hebrew
הפקד עליו רשע ושטן יעמד על ימינו׃,Hebrew
בהשפטו יצא רשע ותפלתו תהיה לחטאה׃,Hebrew
יהיו ימיו מעטים פקדתו יקח אחר׃,Hebrew
יהיו בניו יתומים ואשתו אלמנה׃,Hebrew
ונוע ינועו בניו ושאלו ודרשו מחרבותיהם׃,Hebrew
ינקש נושה לכל אשר לו ויבזו זרים יגיעו׃,Hebrew
אל יהי לו משך חסד ואל יהי חונן ליתומיו׃,Hebrew
יהי אחריתו להכרית בדור אחר ימח שמם׃,Hebrew
יזכר עון אבתיו אל יהוה וחטאת אמו אל תמח׃,Hebrew
יהיו נגד יהוה תמיד ויכרת מארץ זכרם׃,Hebrew
יען אשר לא זכר עשות חסד וירדף איש עני ואביון ונכאה לבב למותת׃,Hebrew
ויאהב קללה ותבואהו ולא חפץ בברכה ותרחק ממנו׃,Hebrew
וילבש קללה כמדו ותבא כמים בקרבו וכשמן בעצמותיו׃,Hebrew
תהי לו כבגד יעטה ולמזח תמיד יחגרה׃,Hebrew
זאת פעלת שטני מאת יהוה והדברים רע על נפשי׃,Hebrew
ואתה יהוה אדני עשה אתי למען שמך כי טוב חסדך הצילני׃,Hebrew
כי עני ואביון אנכי ולבי חלל בקרבי׃,Hebrew
כצל כנטותו נהלכתי ננערתי כארבה׃,Hebrew
ברכי כשלו מצום ובשרי כחש משמן׃,Hebrew
ואני הייתי חרפה להם יראוני יניעון ראשם׃,Hebrew
עזרני יהוה אלהי הושיעני כחסדך׃,Hebrew
וידעו כי ידך זאת אתה יהוה עשיתה׃,Hebrew
יקללו המה ואתה תברך קמו ויבשו ועבדך ישמח׃,Hebrew
ילבשו שוטני כלמה ויעטו כמעיל בשתם׃,Hebrew
אודה יהוה מאד בפי ובתוך רבים אהללנו׃,Hebrew
כי יעמד לימין אביון להושיע משפטי נפשו׃,Hebrew
לדוד מזמור נאם יהוה לאדני שב לימיני עד אשית איביך הדם לרגליך׃,Hebrew
מטה עזך ישלח יהוה מציון רדה בקרב איביך׃,Hebrew
עמך נדבת ביום חילך בהדרי קדש מרחם משחר לך טל ילדתיך׃,Hebrew
נשבע יהוה ולא ינחם אתה כהן לעולם על דברתי מלכי צדק׃,Hebrew
אדני על ימינך מחץ ביום אפו מלכים׃,Hebrew
ידין בגוים מלא גויות מחץ ראש על ארץ רבה׃,Hebrew
מנחל בדרך ישתה על כן ירים ראש׃,Hebrew
הללו יה אודה יהוה בכל לבב בסוד ישרים ועדה׃,Hebrew
גדלים מעשי יהוה דרושים לכל חפציהם׃,Hebrew
הוד והדר פעלו וצדקתו עמדת לעד׃,Hebrew
זכר עשה לנפלאתיו חנון ורחום יהוה׃,Hebrew
טרף נתן ליראיו יזכר לעולם בריתו׃,Hebrew
כח מעשיו הגיד לעמו לתת להם נחלת גוים׃,Hebrew
מעשי ידיו אמת ומשפט נאמנים כל פקודיו׃,Hebrew
סמוכים לעד לעולם עשוים באמת וישר׃,Hebrew
פדות שלח לעמו צוה לעולם בריתו קדוש ונורא שמו׃,Hebrew
ראשית חכמה יראת יהוה שכל טוב לכל עשיהם תהלתו עמדת לעד׃,Hebrew
הללו יה אשרי איש ירא את יהוה במצותיו חפץ מאד׃,Hebrew
גבור בארץ יהיה זרעו דור ישרים יברך׃,Hebrew
הון ועשר בביתו וצדקתו עמדת לעד׃,Hebrew
זרח בחשך אור לישרים חנון ורחום וצדיק׃,Hebrew
טוב איש חונן ומלוה יכלכל דבריו במשפט׃,Hebrew
כי לעולם לא ימוט לזכר עולם יהיה צדיק׃,Hebrew
משמועה רעה לא יירא נכון לבו בטח ביהוה׃,Hebrew
סמוך לבו לא יירא עד אשר יראה בצריו׃,Hebrew
פזר נתן לאביונים צדקתו עמדת לעד קרנו תרום בכבוד׃,Hebrew
רשע יראה וכעס שניו יחרק ונמס תאות רשעים תאבד׃,Hebrew
הללו יה הללו עבדי יהוה הללו את שם יהוה׃,Hebrew
יהי שם יהוה מברך מעתה ועד עולם׃,Hebrew
ממזרח שמש עד מבואו מהלל שם יהוה׃,Hebrew
רם על כל גוים יהוה על השמים כבודו׃,Hebrew
מי כיהוה אלהינו המגביהי לשבת׃,Hebrew
המשפילי לראות בשמים ובארץ׃,Hebrew
מקימי מעפר דל מאשפת ירים אביון׃,Hebrew
להושיבי עם נדיבים עם נדיבי עמו׃,Hebrew
מושיבי עקרת הבית אם הבנים שמחה הללו יה׃,Hebrew
בצאת ישראל ממצרים בית יעקב מעם לעז׃,Hebrew
היתה יהודה לקדשו ישראל ממשלותיו׃,Hebrew
הים ראה וינס הירדן יסב לאחור׃,Hebrew
ההרים רקדו כאילים גבעות כבני צאן׃,Hebrew
מה לך הים כי תנוס הירדן תסב לאחור׃,Hebrew
ההרים תרקדו כאילים גבעות כבני צאן׃,Hebrew
מלפני אדון חולי ארץ מלפני אלוה יעקב׃,Hebrew
ההפכי הצור אגם מים חלמיש למעינו מים׃,Hebrew
לא לנו יהוה לא לנו כי לשמך תן כבוד על חסדך על אמתך׃,Hebrew
למה יאמרו הגוים איה נא אלהיהם׃,Hebrew
ואלהינו בשמים כל אשר חפץ עשה׃,Hebrew
עצביהם כסף וזהב מעשה ידי אדם׃,Hebrew
פה להם ולא ידברו עינים להם ולא יראו׃,Hebrew
אזנים להם ולא ישמעו אף להם ולא יריחון׃,Hebrew
ידיהם ולא ימישון רגליהם ולא יהלכו לא יהגו בגרונם׃,Hebrew
כמוהם יהיו עשיהם כל אשר בטח בהם׃,Hebrew
ישראל בטח ביהוה עזרם ומגנם הוא׃,Hebrew
בית אהרן בטחו ביהוה עזרם ומגנם הוא׃,Hebrew
יראי יהוה בטחו ביהוה עזרם ומגנם הוא׃,Hebrew
יהוה זכרנו יברך יברך את בית ישראל יברך את בית אהרן׃,Hebrew
יברך יראי יהוה הקטנים עם הגדלים׃,Hebrew
יסף יהוה עליכם עליכם ועל בניכם׃,Hebrew
ברוכים אתם ליהוה עשה שמים וארץ׃,Hebrew
השמים שמים ליהוה והארץ נתן לבני אדם׃,Hebrew
לא המתים יהללו יה ולא כל ירדי דומה׃,Hebrew
ואנחנו נברך יה מעתה ועד עולם הללו יה׃,Hebrew
אהבתי כי ישמע יהוה את קולי תחנוני׃,Hebrew
כי הטה אזנו לי ובימי אקרא׃,Hebrew
אפפוני חבלי מות ומצרי שאול מצאוני צרה ויגון אמצא׃,Hebrew
ובשם יהוה אקרא אנה יהוה מלטה נפשי׃,Hebrew
חנון יהוה וצדיק ואלהינו מרחם׃,Hebrew
שמר פתאים יהוה דלותי ולי יהושיע׃,Hebrew
שובי נפשי למנוחיכי כי יהוה גמל עליכי׃,Hebrew
כי חלצת נפשי ממות את עיני מן דמעה את רגלי מדחי׃,Hebrew
אתהלך לפני יהוה בארצות החיים׃,Hebrew
האמנתי כי אדבר אני עניתי מאד׃,Hebrew
אני אמרתי בחפזי כל האדם כזב׃,Hebrew
מה אשיב ליהוה כל תגמולוהי עלי׃,Hebrew
כוס ישועות אשא ובשם יהוה אקרא׃,Hebrew
נדרי ליהוה אשלם נגדה נא לכל עמו׃,Hebrew
יקר בעיני יהוה המותה לחסידיו׃,Hebrew
אנה יהוה כי אני עבדך אני עבדך בן אמתך פתחת למוסרי׃,Hebrew
לך אזבח זבח תודה ובשם יהוה אקרא׃,Hebrew
נדרי ליהוה אשלם נגדה נא לכל עמו׃,Hebrew
בחצרות בית יהוה בתוככי ירושלם הללו יה׃,Hebrew
הללו את יהוה כל גוים שבחוהו כל האמים׃,Hebrew
כי גבר עלינו חסדו ואמת יהוה לעולם הללו יה׃,Hebrew
הודו ליהוה כי טוב כי לעולם חסדו׃,Hebrew
יאמר נא ישראל כי לעולם חסדו׃,Hebrew
יאמרו נא בית אהרן כי לעולם חסדו׃,Hebrew
יאמרו נא יראי יהוה כי לעולם חסדו׃,Hebrew
מן המצר קראתי יה ענני במרחב יה׃,Hebrew
יהוה לי לא אירא מה יעשה לי אדם׃,Hebrew
יהוה לי בעזרי ואני אראה בשנאי׃,Hebrew
טוב לחסות ביהוה מבטח באדם׃,Hebrew
טוב לחסות ביהוה מבטח בנדיבים׃,Hebrew
כל גוים סבבוני בשם יהוה כי אמילם׃,Hebrew
סבוני גם סבבוני בשם יהוה כי אמילם׃,Hebrew
סבוני כדבורים דעכו כאש קוצים בשם יהוה כי אמילם׃,Hebrew
דחה דחיתני לנפל ויהוה עזרני׃,Hebrew
עזי וזמרת יה ויהי לי לישועה׃,Hebrew
קול רנה וישועה באהלי צדיקים ימין יהוה עשה חיל׃,Hebrew
ימין יהוה רוממה ימין יהוה עשה חיל׃,Hebrew
לא אמות כי אחיה ואספר מעשי יה׃,Hebrew
יסר יסרני יה ולמות לא נתנני׃,Hebrew
פתחו לי שערי צדק אבא בם אודה יה׃,Hebrew
זה השער ליהוה צדיקים יבאו בו׃,Hebrew
אודך כי עניתני ותהי לי לישועה׃,Hebrew
אבן מאסו הבונים היתה לראש פנה׃,Hebrew
מאת יהוה היתה זאת היא נפלאת בעינינו׃,Hebrew
זה היום עשה יהוה נגילה ונשמחה בו׃,Hebrew
אנא יהוה הושיעה נא אנא יהוה הצליחה נא׃,Hebrew
ברוך הבא בשם יהוה ברכנוכם מבית יהוה׃,Hebrew
אל יהוה ויאר לנו אסרו חג בעבתים עד קרנות המזבח׃,Hebrew
אלי אתה ואודך אלהי ארוממך׃,Hebrew
הודו ליהוה כי טוב כי לעולם חסדו׃,Hebrew
אשרי תמימי דרך ההלכים בתורת יהוה׃,Hebrew
אשרי נצרי עדתיו בכל לב ידרשוהו׃,Hebrew
אף לא פעלו עולה בדרכיו הלכו׃,Hebrew
אתה צויתה פקדיך לשמר מאד׃,Hebrew
אחלי יכנו דרכי לשמר חקיך׃,Hebrew
אז לא אבוש בהביטי אל כל מצותיך׃,Hebrew
אודך בישר לבב בלמדי משפטי צדקך׃,Hebrew
את חקיך אשמר אל תעזבני עד מאד׃,Hebrew
במה יזכה נער את ארחו לשמר כדברך׃,Hebrew
בכל לבי דרשתיך אל תשגני ממצותיך׃,Hebrew
בלבי צפנתי אמרתך למען לא אחטא לך׃,Hebrew
ברוך אתה יהוה למדני חקיך׃,Hebrew
בשפתי ספרתי כל משפטי פיך׃,Hebrew
בדרך עדותיך ששתי כעל כל הון׃,Hebrew
בפקדיך אשיחה ואביטה ארחתיך׃,Hebrew
בחקתיך אשתעשע לא אשכח דברך׃,Hebrew
גמל על עבדך אחיה ואשמרה דברך׃,Hebrew
גל עיני ואביטה נפלאות מתורתך׃,Hebrew
גר אנכי בארץ אל תסתר ממני מצותיך׃,Hebrew
גרסה נפשי לתאבה אל משפטיך בכל עת׃,Hebrew
גערת זדים ארורים השגים ממצותיך׃,Hebrew
גל מעלי חרפה ובוז כי עדתיך נצרתי׃,Hebrew
גם ישבו שרים בי נדברו עבדך ישיח בחקיך׃,Hebrew
גם עדתיך שעשעי אנשי עצתי׃,Hebrew
דבקה לעפר נפשי חיני כדברך׃,Hebrew
דרכי ספרתי ותענני למדני חקיך׃,Hebrew
דרך פקודיך הבינני ואשיחה בנפלאותיך׃,Hebrew
דלפה נפשי מתוגה קימני כדברך׃,Hebrew
דרך שקר הסר ממני ותורתך חנני׃,Hebrew
דרך אמונה בחרתי משפטיך שויתי׃,Hebrew
דבקתי בעדותיך יהוה אל תבישני׃,Hebrew
דרך מצותיך ארוץ כי תרחיב לבי׃,Hebrew
הורני יהוה דרך חקיך ואצרנה עקב׃,Hebrew
הבינני ואצרה תורתך ואשמרנה בכל לב׃,Hebrew
הדריכני בנתיב מצותיך כי בו חפצתי׃,Hebrew
הט לבי אל עדותיך ואל אל בצע׃,Hebrew
העבר עיני מראות שוא בדרכך חיני׃,Hebrew
הקם לעבדך אמרתך אשר ליראתך׃,Hebrew
העבר חרפתי אשר יגרתי כי משפטיך טובים׃,Hebrew
הנה תאבתי לפקדיך בצדקתך חיני׃,Hebrew
ויבאני חסדך יהוה תשועתך כאמרתך׃,Hebrew
ואענה חרפי דבר כי בטחתי בדברך׃,Hebrew
ואל תצל מפי דבר אמת עד מאד כי למשפטך יחלתי׃,Hebrew
ואשמרה תורתך תמיד לעולם ועד׃,Hebrew
ואתהלכה ברחבה כי פקדיך דרשתי׃,Hebrew
ואדברה בעדתיך נגד מלכים ולא אבוש׃,Hebrew
ואשתעשע במצותיך אשר אהבתי׃,Hebrew
ואשא כפי אל מצותיך אשר אהבתי ואשיחה בחקיך׃,Hebrew
זכר דבר לעבדך על אשר יחלתני׃,Hebrew
זאת נחמתי בעניי כי אמרתך חיתני׃,Hebrew
זדים הליצני עד מאד מתורתך לא נטיתי׃,Hebrew
זכרתי משפטיך מעולם יהוה ואתנחם׃,Hebrew
זלעפה אחזתני מרשעים עזבי תורתך׃,Hebrew
זמרות היו לי חקיך בבית מגורי׃,Hebrew
זכרתי בלילה שמך יהוה ואשמרה תורתך׃,Hebrew
זאת היתה לי כי פקדיך נצרתי׃,Hebrew
חלקי יהוה אמרתי לשמר דבריך׃,Hebrew
חליתי פניך בכל לב חנני כאמרתך׃,Hebrew
חשבתי דרכי ואשיבה רגלי אל עדתיך׃,Hebrew
חשתי ולא התמהמהתי לשמר מצותיך׃,Hebrew
חבלי רשעים עודני תורתך לא שכחתי׃,Hebrew
חצות לילה אקום להודות לך על משפטי צדקך׃,Hebrew
חבר אני לכל אשר יראוך ולשמרי פקודיך׃,Hebrew
חסדך יהוה מלאה הארץ חקיך למדני׃,Hebrew
טוב עשית עם עבדך יהוה כדברך׃,Hebrew
טוב טעם ודעת למדני כי במצותיך האמנתי׃,Hebrew
טרם אענה אני שגג ועתה אמרתך שמרתי׃,Hebrew
טוב אתה ומטיב למדני חקיך׃,Hebrew
טפלו עלי שקר זדים אני בכל לב אצר פקודיך׃,Hebrew
טפש כחלב לבם אני תורתך שעשעתי׃,Hebrew
טוב לי כי עניתי למען אלמד חקיך׃,Hebrew
טוב לי תורת פיך מאלפי זהב וכסף׃,Hebrew
ידיך עשוני ויכוננוני הבינני ואלמדה מצותיך׃,Hebrew
יראיך יראוני וישמחו כי לדברך יחלתי׃,Hebrew
ידעתי יהוה כי צדק משפטיך ואמונה עניתני׃,Hebrew
יהי נא חסדך לנחמני כאמרתך לעבדך׃,Hebrew
יבאוני רחמיך ואחיה כי תורתך שעשעי׃,Hebrew
יבשו זדים כי שקר עותוני אני אשיח בפקודיך׃,Hebrew
ישובו לי יראיך וידעו עדתיך׃,Hebrew
יהי לבי תמים בחקיך למען לא אבוש׃,Hebrew
כלתה לתשועתך נפשי לדברך יחלתי׃,Hebrew
כלו עיני לאמרתך לאמר מתי תנחמני׃,Hebrew
כי הייתי כנאד בקיטור חקיך לא שכחתי׃,Hebrew
כמה ימי עבדך מתי תעשה ברדפי משפט׃,Hebrew
כרו לי זדים שיחות אשר לא כתורתך׃,Hebrew
כל מצותיך אמונה שקר רדפוני עזרני׃,Hebrew
כמעט כלוני בארץ ואני לא עזבתי פקודיך׃,Hebrew
כחסדך חיני ואשמרה עדות פיך׃,Hebrew
לעולם יהוה דברך נצב בשמים׃,Hebrew
לדר ודר אמונתך כוננת ארץ ותעמד׃,Hebrew
למשפטיך עמדו היום כי הכל עבדיך׃,Hebrew
לולי תורתך שעשעי אז אבדתי בעניי׃,Hebrew
לעולם לא אשכח פקודיך כי בם חייתני׃,Hebrew
לך אני הושיעני כי פקודיך דרשתי׃,Hebrew
לי קוו רשעים לאבדני עדתיך אתבונן׃,Hebrew
לכל תכלה ראיתי קץ רחבה מצותך מאד׃,Hebrew
מה אהבתי תורתך כל היום היא שיחתי׃,Hebrew
מאיבי תחכמני מצותך כי לעולם היא לי׃,Hebrew
מכל מלמדי השכלתי כי עדותיך שיחה לי׃,Hebrew
מזקנים אתבונן כי פקודיך נצרתי׃,Hebrew
מכל ארח רע כלאתי רגלי למען אשמר דברך׃,Hebrew
ממשפטיך לא סרתי כי אתה הורתני׃,Hebrew
מה נמלצו לחכי אמרתך מדבש לפי׃,Hebrew
מפקודיך אתבונן על כן שנאתי כל ארח שקר׃,Hebrew
נר לרגלי דברך ואור לנתיבתי׃,Hebrew
נשבעתי ואקימה לשמר משפטי צדקך׃,Hebrew
נעניתי עד מאד יהוה חיני כדברך׃,Hebrew
נדבות פי רצה נא יהוה ומשפטיך למדני׃,Hebrew
נפשי בכפי תמיד ותורתך לא שכחתי׃,Hebrew
נתנו רשעים פח לי ומפקודיך לא תעיתי׃,Hebrew
נחלתי עדותיך לעולם כי ששון לבי המה׃,Hebrew
נטיתי לבי לעשות חקיך לעולם עקב׃,Hebrew
סעפים שנאתי ותורתך אהבתי׃,Hebrew
סתרי ומגני אתה לדברך יחלתי׃,Hebrew
סורו ממני מרעים ואצרה מצות אלהי׃,Hebrew
סמכני כאמרתך ואחיה ואל תבישני משברי׃,Hebrew
סעדני ואושעה ואשעה בחקיך תמיד׃,Hebrew
סלית כל שוגים מחקיך כי שקר תרמיתם׃,Hebrew
סגים השבת כל רשעי ארץ לכן אהבתי עדתיך׃,Hebrew
סמר מפחדך בשרי וממשפטיך יראתי׃,Hebrew
עשיתי משפט וצדק בל תניחני לעשקי׃,Hebrew
ערב עבדך לטוב אל יעשקני זדים׃,Hebrew
עיני כלו לישועתך ולאמרת צדקך׃,Hebrew
עשה עם עבדך כחסדך וחקיך למדני׃,Hebrew
עבדך אני הבינני ואדעה עדתיך׃,Hebrew
עת לעשות ליהוה הפרו תורתך׃,Hebrew
על כן אהבתי מצותיך מזהב ומפז׃,Hebrew
על כן כל פקודי כל ישרתי כל ארח שקר שנאתי׃,Hebrew
פלאות עדותיך על כן נצרתם נפשי׃,Hebrew
פתח דבריך יאיר מבין פתיים׃,Hebrew
פי פערתי ואשאפה כי למצותיך יאבתי׃,Hebrew
פנה אלי וחנני כמשפט לאהבי שמך׃,Hebrew
פעמי הכן באמרתך ואל תשלט בי כל און׃,Hebrew
פדני מעשק אדם ואשמרה פקודיך׃,Hebrew
פניך האר בעבדך ולמדני את חקיך׃,Hebrew
פלגי מים ירדו עיני על לא שמרו תורתך׃,Hebrew
צדיק אתה יהוה וישר משפטיך׃,Hebrew
צוית צדק עדתיך ואמונה מאד׃,Hebrew
צמתתני קנאתי כי שכחו דבריך צרי׃,Hebrew
צרופה אמרתך מאד ועבדך אהבה׃,Hebrew
צעיר אנכי ונבזה פקדיך לא שכחתי׃,Hebrew
צדקתך צדק לעולם ותורתך אמת׃,Hebrew
צר ומצוק מצאוני מצותיך שעשעי׃,Hebrew
צדק עדותיך לעולם הבינני ואחיה׃,Hebrew
קראתי בכל לב ענני יהוה חקיך אצרה׃,Hebrew
קראתיך הושיעני ואשמרה עדתיך׃,Hebrew
קדמתי בנשף ואשועה לדבריך יחלתי׃,Hebrew
קדמו עיני אשמרות לשיח באמרתך׃,Hebrew
קולי שמעה כחסדך יהוה כמשפטך חיני׃,Hebrew
קרבו רדפי זמה מתורתך רחקו׃,Hebrew
קרוב אתה יהוה וכל מצותיך אמת׃,Hebrew
קדם ידעתי מעדתיך כי לעולם יסדתם׃,Hebrew
ראה עניי וחלצני כי תורתך לא שכחתי׃,Hebrew
ריבה ריבי וגאלני לאמרתך חיני׃,Hebrew
רחוק מרשעים ישועה כי חקיך לא דרשו׃,Hebrew
רחמיך רבים יהוה כמשפטיך חיני׃,Hebrew
רבים רדפי וצרי מעדותיך לא נטיתי׃,Hebrew
ראיתי בגדים ואתקוטטה אשר אמרתך לא שמרו׃,Hebrew
ראה כי פקודיך אהבתי יהוה כחסדך חיני׃,Hebrew
ראש דברך אמת ולעולם כל משפט צדקך׃,Hebrew
שרים רדפוני חנם ומדבריך פחד לבי׃,Hebrew
שש אנכי על אמרתך כמוצא שלל רב׃,Hebrew
שקר שנאתי ואתעבה תורתך אהבתי׃,Hebrew
שבע ביום הללתיך על משפטי צדקך׃,Hebrew
שלום רב לאהבי תורתך ואין למו מכשול׃,Hebrew
שברתי לישועתך יהוה ומצותיך עשיתי׃,Hebrew
שמרה נפשי עדתיך ואהבם מאד׃,Hebrew
שמרתי פקודיך ועדתיך כי כל דרכי נגדך׃,Hebrew
תקרב רנתי לפניך יהוה כדברך הבינני׃,Hebrew
תבוא תחנתי לפניך כאמרתך הצילני׃,Hebrew
תבענה שפתי תהלה כי תלמדני חקיך׃,Hebrew
תען לשוני אמרתך כי כל מצותיך צדק׃,Hebrew
תהי ידך לעזרני כי פקודיך בחרתי׃,Hebrew
תאבתי לישועתך יהוה ותורתך שעשעי׃,Hebrew
תחי נפשי ותהללך ומשפטך יעזרני׃,Hebrew
תעיתי כשה אבד בקש עבדך כי מצותיך לא שכחתי׃,Hebrew
שיר המעלות אל יהוה בצרתה לי קראתי ויענני׃,Hebrew
יהוה הצילה נפשי משפת שקר מלשון רמיה׃,Hebrew
מה יתן לך ומה יסיף לך לשון רמיה׃,Hebrew
חצי גבור שנונים עם גחלי רתמים׃,Hebrew
אויה לי כי גרתי משך שכנתי עם אהלי קדר׃,Hebrew
רבת שכנה לה נפשי עם שונא שלום׃,Hebrew
אני שלום וכי אדבר המה למלחמה׃,Hebrew
שיר למעלות אשא עיני אל ההרים מאין יבא עזרי׃,Hebrew
עזרי מעם יהוה עשה שמים וארץ׃,Hebrew
אל יתן למוט רגלך אל ינום שמרך׃,Hebrew
הנה לא ינום ולא יישן שומר ישראל׃,Hebrew
יהוה שמרך יהוה צלך על יד ימינך׃,Hebrew
יומם השמש לא יככה וירח בלילה׃,Hebrew
יהוה ישמרך מכל רע ישמר את נפשך׃,Hebrew
יהוה ישמר צאתך ובואך מעתה ועד עולם׃,Hebrew
שיר המעלות לדוד שמחתי באמרים לי בית יהוה נלך׃,Hebrew
עמדות היו רגלינו בשעריך ירושלם׃,Hebrew
ירושלם הבנויה כעיר שחברה לה יחדו׃,Hebrew
ששם עלו שבטים שבטי יה עדות לישראל להדות לשם יהוה׃,Hebrew
כי שמה ישבו כסאות למשפט כסאות לבית דויד׃,Hebrew
שאלו שלום ירושלם ישליו אהביך׃,Hebrew
יהי שלום בחילך שלוה בארמנותיך׃,Hebrew
למען אחי ורעי אדברה נא שלום בך׃,Hebrew
למען בית יהוה אלהינו אבקשה טוב לך׃,Hebrew
שיר המעלות אליך נשאתי את עיני הישבי בשמים׃,Hebrew
הנה כעיני עבדים אל יד אדוניהם כעיני שפחה אל יד גברתה כן עינינו אל יהוה אלהינו עד שיחננו׃,Hebrew
חננו יהוה חננו כי רב שבענו בוז׃,Hebrew
רבת שבעה לה נפשנו הלעג השאננים הבוז לגאיונים׃,Hebrew
שיר המעלות לדוד לולי יהוה שהיה לנו יאמר נא ישראל׃,Hebrew
לולי יהוה שהיה לנו בקום עלינו אדם׃,Hebrew
אזי חיים בלעונו בחרות אפם בנו׃,Hebrew
אזי המים שטפונו נחלה עבר על נפשנו׃,Hebrew
אזי עבר על נפשנו המים הזידונים׃,Hebrew
ברוך יהוה שלא נתננו טרף לשניהם׃,Hebrew
נפשנו כצפור נמלטה מפח יוקשים הפח נשבר ואנחנו נמלטנו׃,Hebrew
עזרנו בשם יהוה עשה שמים וארץ׃,Hebrew
שיר המעלות הבטחים ביהוה כהר ציון לא ימוט לעולם ישב׃,Hebrew
ירושלם הרים סביב לה ויהוה סביב לעמו מעתה ועד עולם׃,Hebrew
כי לא ינוח שבט הרשע על גורל הצדיקים למען לא ישלחו הצדיקים בעולתה ידיהם׃,Hebrew
היטיבה יהוה לטובים ולישרים בלבותם׃,Hebrew
והמטים עקלקלותם יוליכם יהוה את פעלי האון שלום על ישראל׃,Hebrew
שיר המעלות בשוב יהוה את שיבת ציון היינו כחלמים׃,Hebrew
אז ימלא שחוק פינו ולשוננו רנה אז יאמרו בגוים הגדיל יהוה לעשות עם אלה׃,Hebrew
הגדיל יהוה לעשות עמנו היינו שמחים׃,Hebrew
שובה יהוה את שבותנו כאפיקים בנגב׃,Hebrew
הזרעים בדמעה ברנה יקצרו׃,Hebrew
הלוך ילך ובכה נשא משך הזרע בא יבוא ברנה נשא אלמתיו׃,Hebrew
שיר המעלות לשלמה אם יהוה לא יבנה בית שוא עמלו בוניו בו אם יהוה לא ישמר עיר שוא שקד שומר׃,Hebrew
שוא לכם משכימי קום מאחרי שבת אכלי לחם העצבים כן יתן לידידו שנא׃,Hebrew
הנה נחלת יהוה בנים שכר פרי הבטן׃,Hebrew
כחצים ביד גבור כן בני הנעורים׃,Hebrew
אשרי הגבר אשר מלא את אשפתו מהם לא יבשו כי ידברו את אויבים בשער׃,Hebrew
שיר המעלות אשרי כל ירא יהוה ההלך בדרכיו׃,Hebrew
יגיע כפיך כי תאכל אשריך וטוב לך׃,Hebrew
אשתך כגפן פריה בירכתי ביתך בניך כשתלי זיתים סביב לשלחנך׃,Hebrew
הנה כי כן יברך גבר ירא יהוה׃,Hebrew
יברכך יהוה מציון וראה בטוב ירושלם כל ימי חייך׃,Hebrew
וראה בנים לבניך שלום על ישראל׃,Hebrew
שיר המעלות רבת צררוני מנעורי יאמר נא ישראל׃,Hebrew
רבת צררוני מנעורי גם לא יכלו לי׃,Hebrew
על גבי חרשו חרשים האריכו למענותם׃,Hebrew
יהוה צדיק קצץ עבות רשעים׃,Hebrew
יבשו ויסגו אחור כל שנאי ציון׃,Hebrew
יהיו כחציר גגות שקדמת שלף יבש׃,Hebrew
שלא מלא כפו קוצר וחצנו מעמר׃,Hebrew
ולא אמרו העברים ברכת יהוה אליכם ברכנו אתכם בשם יהוה׃,Hebrew
שיר המעלות ממעמקים קראתיך יהוה׃,Hebrew
אדני שמעה בקולי תהיינה אזניך קשבות לקול תחנוני׃,Hebrew
אם עונות תשמר יה אדני מי יעמד׃,Hebrew
כי עמך הסליחה למען תורא׃,Hebrew
קויתי יהוה קותה נפשי ולדברו הוחלתי׃,Hebrew
נפשי לאדני משמרים לבקר שמרים לבקר׃,Hebrew
יחל ישראל אל יהוה כי עם יהוה החסד והרבה עמו פדות׃,Hebrew
והוא יפדה את ישראל מכל עונתיו׃,Hebrew
שיר המעלות לדוד יהוה לא גבה לבי ולא רמו עיני ולא הלכתי בגדלות ובנפלאות ממני׃,Hebrew
אם לא שויתי ודוממתי נפשי כגמל עלי אמו כגמל עלי נפשי׃,Hebrew
יחל ישראל אל יהוה מעתה ועד עולם׃,Hebrew
שיר המעלות זכור יהוה לדוד את כל ענותו׃,Hebrew
אשר נשבע ליהוה נדר לאביר יעקב׃,Hebrew
אם אבא באהל ביתי אם אעלה על ערש יצועי׃,Hebrew
אם אתן שנת לעיני לעפעפי תנומה׃,Hebrew
עד אמצא מקום ליהוה משכנות לאביר יעקב׃,Hebrew
הנה שמענוה באפרתה מצאנוה בשדי יער׃,Hebrew
נבואה למשכנותיו נשתחוה להדם רגליו׃,Hebrew
קומה יהוה למנוחתך אתה וארון עזך׃,Hebrew
כהניך ילבשו צדק וחסידיך ירננו׃,Hebrew
בעבור דוד עבדך אל תשב פני משיחך׃,Hebrew
נשבע יהוה לדוד אמת לא ישוב ממנה מפרי בטנך אשית לכסא לך׃,Hebrew
אם ישמרו בניך בריתי ועדתי זו אלמדם גם בניהם עדי עד ישבו לכסא לך׃,Hebrew
כי בחר יהוה בציון אוה למושב לו׃,Hebrew
זאת מנוחתי עדי עד פה אשב כי אותיה׃,Hebrew
צידה ברך אברך אביוניה אשביע לחם׃,Hebrew
וכהניה אלביש ישע וחסידיה רנן ירננו׃,Hebrew
שם אצמיח קרן לדוד ערכתי נר למשיחי׃,Hebrew
אויביו אלביש בשת ועליו יציץ נזרו׃,Hebrew
שיר המעלות לדוד הנה מה טוב ומה נעים שבת אחים גם יחד׃,Hebrew
כשמן הטוב על הראש ירד על הזקן זקן אהרן שירד על פי מדותיו׃,Hebrew
כטל חרמון שירד על הררי ציון כי שם צוה יהוה את הברכה חיים עד העולם׃,Hebrew
שיר המעלות הנה ברכו את יהוה כל עבדי יהוה העמדים בבית יהוה בלילות׃,Hebrew
שאו ידכם קדש וברכו את יהוה׃,Hebrew
יברכך יהוה מציון עשה שמים וארץ׃,Hebrew
הללו יה הללו את שם יהוה הללו עבדי יהוה׃,Hebrew
שעמדים בבית יהוה בחצרות בית אלהינו׃,Hebrew
הללו יה כי טוב יהוה זמרו לשמו כי נעים׃,Hebrew
כי יעקב בחר לו יה ישראל לסגלתו׃,Hebrew
כי אני ידעתי כי גדול יהוה ואדנינו מכל אלהים׃,Hebrew
כל אשר חפץ יהוה עשה בשמים ובארץ בימים וכל תהומות׃,Hebrew
מעלה נשאים מקצה הארץ ברקים למטר עשה מוצא רוח מאוצרותיו׃,Hebrew
שהכה בכורי מצרים מאדם עד בהמה׃,Hebrew
שלח אתות ומפתים בתוככי מצרים בפרעה ובכל עבדיו׃,Hebrew
שהכה גוים רבים והרג מלכים עצומים׃,Hebrew
לסיחון מלך האמרי ולעוג מלך הבשן ולכל ממלכות כנען׃,Hebrew
ונתן ארצם נחלה נחלה לישראל עמו׃,Hebrew
יהוה שמך לעולם יהוה זכרך לדר ודר׃,Hebrew
כי ידין יהוה עמו ועל עבדיו יתנחם׃,Hebrew
עצבי הגוים כסף וזהב מעשה ידי אדם׃,Hebrew
פה להם ולא ידברו עינים להם ולא יראו׃,Hebrew
אזנים להם ולא יאזינו אף אין יש רוח בפיהם׃,Hebrew
כמוהם יהיו עשיהם כל אשר בטח בהם׃,Hebrew
בית ישראל ברכו את יהוה בית אהרן ברכו את יהוה׃,Hebrew
בית הלוי ברכו את יהוה יראי יהוה ברכו את יהוה׃,Hebrew
ברוך יהוה מציון שכן ירושלם הללו יה׃,Hebrew
הודו ליהוה כי טוב כי לעולם חסדו׃,Hebrew
הודו לאלהי האלהים כי לעולם חסדו׃,Hebrew
הודו לאדני האדנים כי לעולם חסדו׃,Hebrew
לעשה נפלאות גדלות לבדו כי לעולם חסדו׃,Hebrew
לעשה השמים בתבונה כי לעולם חסדו׃,Hebrew
לרקע הארץ על המים כי לעולם חסדו׃,Hebrew
לעשה אורים גדלים כי לעולם חסדו׃,Hebrew
את השמש לממשלת ביום כי לעולם חסדו׃,Hebrew
את הירח וכוכבים לממשלות בלילה כי לעולם חסדו׃,Hebrew
למכה מצרים בבכוריהם כי לעולם חסדו׃,Hebrew
ויוצא ישראל מתוכם כי לעולם חסדו׃,Hebrew
ביד חזקה ובזרוע נטויה כי לעולם חסדו׃,Hebrew
לגזר ים סוף לגזרים כי לעולם חסדו׃,Hebrew
והעביר ישראל בתוכו כי לעולם חסדו׃,Hebrew
ונער פרעה וחילו בים סוף כי לעולם חסדו׃,Hebrew
למוליך עמו במדבר כי לעולם חסדו׃,Hebrew
למכה מלכים גדלים כי לעולם חסדו׃,Hebrew
ויהרג מלכים אדירים כי לעולם חסדו׃,Hebrew
לסיחון מלך האמרי כי לעולם חסדו׃,Hebrew
ולעוג מלך הבשן כי לעולם חסדו׃,Hebrew
ונתן ארצם לנחלה כי לעולם חסדו׃,Hebrew
נחלה לישראל עבדו כי לעולם חסדו׃,Hebrew
שבשפלנו זכר לנו כי לעולם חסדו׃,Hebrew
ויפרקנו מצרינו כי לעולם חסדו׃,Hebrew
נתן לחם לכל בשר כי לעולם חסדו׃,Hebrew
הודו לאל השמים כי לעולם חסדו׃,Hebrew
על נהרות בבל שם ישבנו גם בכינו בזכרנו את ציון׃,Hebrew
על ערבים בתוכה תלינו כנרותינו׃,Hebrew
כי שם שאלונו שובינו דברי שיר ותוללינו שמחה שירו לנו משיר ציון׃,Hebrew
איך נשיר את שיר יהוה על אדמת נכר׃,Hebrew
אם אשכחך ירושלם תשכח ימיני׃,Hebrew
תדבק לשוני לחכי אם לא אזכרכי אם לא אעלה את ירושלם על ראש שמחתי׃,Hebrew
זכר יהוה לבני אדום את יום ירושלם האמרים ערו ערו עד היסוד בה׃,Hebrew
בת בבל השדודה אשרי שישלם לך את גמולך שגמלת לנו׃,Hebrew
אשרי שיאחז ונפץ את עלליך אל הסלע׃,Hebrew
לדוד אודך בכל לבי נגד אלהים אזמרך׃,Hebrew
אשתחוה אל היכל קדשך ואודה את שמך על חסדך ועל אמתך כי הגדלת על כל שמך אמרתך׃,Hebrew
ביום קראתי ותענני תרהבני בנפשי עז׃,Hebrew
יודוך יהוה כל מלכי ארץ כי שמעו אמרי פיך׃,Hebrew
וישירו בדרכי יהוה כי גדול כבוד יהוה׃,Hebrew
כי רם יהוה ושפל יראה וגבה ממרחק יידע׃,Hebrew
אם אלך בקרב צרה תחיני על אף איבי תשלח ידך ותושיעני ימינך׃,Hebrew
יהוה יגמר בעדי יהוה חסדך לעולם מעשי ידיך אל תרף׃,Hebrew
למנצח לדוד מזמור יהוה חקרתני ותדע׃,Hebrew
אתה ידעת שבתי וקומי בנתה לרעי מרחוק׃,Hebrew
ארחי ורבעי זרית וכל דרכי הסכנתה׃,Hebrew
כי אין מלה בלשוני הן יהוה ידעת כלה׃,Hebrew
אחור וקדם צרתני ותשת עלי כפכה׃,Hebrew
פלאיה דעת ממני נשגבה לא אוכל לה׃,Hebrew
אנה אלך מרוחך ואנה מפניך אברח׃,Hebrew
אם אסק שמים שם אתה ואציעה שאול הנך׃,Hebrew
אשא כנפי שחר אשכנה באחרית ים׃,Hebrew
גם שם ידך תנחני ותאחזני ימינך׃,Hebrew
ואמר אך חשך ישופני ולילה אור בעדני׃,Hebrew
גם חשך לא יחשיך ממך ולילה כיום יאיר כחשיכה כאורה׃,Hebrew
כי אתה קנית כליתי תסכני בבטן אמי׃,Hebrew
אודך על כי נוראות נפליתי נפלאים מעשיך ונפשי ידעת מאד׃,Hebrew
לא נכחד עצמי ממך אשר עשיתי בסתר רקמתי בתחתיות ארץ׃,Hebrew
גלמי ראו עיניך ועל ספרך כלם יכתבו ימים יצרו ולא אחד בהם׃,Hebrew
ולי מה יקרו רעיך אל מה עצמו ראשיהם׃,Hebrew
אספרם מחול ירבון הקיצתי ועודי עמך׃,Hebrew
אם תקטל אלוה רשע ואנשי דמים סורו מני׃,Hebrew
אשר יאמרך למזמה נשא לשוא עריך׃,Hebrew
הלוא משנאיך יהוה אשנא ובתקוממיך אתקוטט׃,Hebrew
תכלית שנאה שנאתים לאויבים היו לי׃,Hebrew
חקרני אל ודע לבבי בחנני ודע שרעפי׃,Hebrew
וראה אם דרך עצב בי ונחני בדרך עולם׃,Hebrew
למנצח מזמור לדוד חלצני יהוה מאדם רע מאיש חמסים תנצרני׃,Hebrew
אשר חשבו רעות בלב כל יום יגורו מלחמות׃,Hebrew
שננו לשונם כמו נחש חמת עכשוב תחת שפתימו סלה׃,Hebrew
שמרני יהוה מידי רשע מאיש חמסים תנצרני אשר חשבו לדחות פעמי׃,Hebrew
טמנו גאים פח לי וחבלים פרשו רשת ליד מעגל מקשים שתו לי סלה׃,Hebrew
אמרתי ליהוה אלי אתה האזינה יהוה קול תחנוני׃,Hebrew
יהוה אדני עז ישועתי סכתה לראשי ביום נשק׃,Hebrew
אל תתן יהוה מאויי רשע זממו אל תפק ירומו סלה׃,Hebrew
ראש מסבי עמל שפתימו יכסומו׃,Hebrew
ימיטו עליהם גחלים באש יפלם במהמרות בל יקומו׃,Hebrew
איש לשון בל יכון בארץ איש חמס רע יצודנו למדחפת׃,Hebrew
ידעת כי יעשה יהוה דין עני משפט אבינים׃,Hebrew
אך צדיקים יודו לשמך ישבו ישרים את פניך׃,Hebrew
מזמור לדוד יהוה קראתיך חושה לי האזינה קולי בקראי לך׃,Hebrew
תכון תפלתי קטרת לפניך משאת כפי מנחת ערב׃,Hebrew
שיתה יהוה שמרה לפי נצרה על דל שפתי׃,Hebrew
אל תט לבי לדבר רע להתעולל עללות ברשע את אישים פעלי און ובל אלחם במנעמיהם׃,Hebrew
יהלמני צדיק חסד ויוכיחני שמן ראש אל יני ראשי כי עוד ותפלתי ברעותיהם׃,Hebrew
נשמטו בידי סלע שפטיהם ושמעו אמרי כי נעמו׃,Hebrew
כמו פלח ובקע בארץ נפזרו עצמינו לפי שאול׃,Hebrew
כי אליך יהוה אדני עיני בכה חסיתי אל תער נפשי׃,Hebrew
שמרני מידי פח יקשו לי ומקשות פעלי און׃,Hebrew
יפלו במכמריו רשעים יחד אנכי עד אעבור׃,Hebrew
משכיל לדוד בהיותו במערה תפלה קולי אל יהוה אזעק קולי אל יהוה אתחנן׃,Hebrew
אשפך לפניו שיחי צרתי לפניו אגיד׃,Hebrew
בהתעטף עלי רוחי ואתה ידעת נתיבתי בארח זו אהלך טמנו פח לי׃,Hebrew
הביט ימין וראה ואין לי מכיר אבד מנוס ממני אין דורש לנפשי׃,Hebrew
זעקתי אליך יהוה אמרתי אתה מחסי חלקי בארץ החיים׃,Hebrew
הקשיבה אל רנתי כי דלותי מאד הצילני מרדפי כי אמצו ממני׃,Hebrew
הוציאה ממסגר נפשי להודות את שמך בי יכתרו צדיקים כי תגמל עלי׃,Hebrew
מזמור לדוד יהוה שמע תפלתי האזינה אל תחנוני באמנתך ענני בצדקתך׃,Hebrew
ואל תבוא במשפט את עבדך כי לא יצדק לפניך כל חי׃,Hebrew
כי רדף אויב נפשי דכא לארץ חיתי הושיבני במחשכים כמתי עולם׃,Hebrew
ותתעטף עלי רוחי בתוכי ישתומם לבי׃,Hebrew
זכרתי ימים מקדם הגיתי בכל פעלך במעשה ידיך אשוחח׃,Hebrew
פרשתי ידי אליך נפשי כארץ עיפה לך סלה׃,Hebrew
מהר ענני יהוה כלתה רוחי אל תסתר פניך ממני ונמשלתי עם ירדי בור׃,Hebrew
השמיעני בבקר חסדך כי בך בטחתי הודיעני דרך זו אלך כי אליך נשאתי נפשי׃,Hebrew
הצילני מאיבי יהוה אליך כסתי׃,Hebrew
למדני לעשות רצונך כי אתה אלוהי רוחך טובה תנחני בארץ מישור׃,Hebrew
למען שמך יהוה תחיני בצדקתך תוציא מצרה נפשי׃,Hebrew
ובחסדך תצמית איבי והאבדת כל צררי נפשי כי אני עבדך׃,Hebrew
לדוד ברוך יהוה צורי המלמד ידי לקרב אצבעותי למלחמה׃,Hebrew
חסדי ומצודתי משגבי ומפלטי לי מגני ובו חסיתי הרודד עמי תחתי׃,Hebrew
יהוה מה אדם ותדעהו בן אנוש ותחשבהו׃,Hebrew
אדם להבל דמה ימיו כצל עובר׃,Hebrew
יהוה הט שמיך ותרד גע בהרים ויעשנו׃,Hebrew
ברוק ברק ותפיצם שלח חציך ותהמם׃,Hebrew
שלח ידיך ממרום פצני והצילני ממים רבים מיד בני נכר׃,Hebrew
אשר פיהם דבר שוא וימינם ימין שקר׃,Hebrew
אלהים שיר חדש אשירה לך בנבל עשור אזמרה לך׃,Hebrew
הנותן תשועה למלכים הפוצה את דוד עבדו מחרב רעה׃,Hebrew
פצני והצילני מיד בני נכר אשר פיהם דבר שוא וימינם ימין שקר׃,Hebrew
אשר בנינו כנטעים מגדלים בנעוריהם בנותינו כזוית מחטבות תבנית היכל׃,Hebrew
מזוינו מלאים מפיקים מזן אל זן צאוננו מאליפות מרבבות בחוצותינו׃,Hebrew
אלופינו מסבלים אין פרץ ואין יוצאת ואין צוחה ברחבתינו׃,Hebrew
אשרי העם שככה לו אשרי העם שיהוה אלהיו׃,Hebrew
תהלה לדוד ארוממך אלוהי המלך ואברכה שמך לעולם ועד׃,Hebrew
בכל יום אברכך ואהללה שמך לעולם ועד׃,Hebrew
גדול יהוה ומהלל מאד ולגדלתו אין חקר׃,Hebrew
דור לדור ישבח מעשיך וגבורתיך יגידו׃,Hebrew
הדר כבוד הודך ודברי נפלאותיך אשיחה׃,Hebrew
ועזוז נוראתיך יאמרו וגדולתיך אספרנה׃,Hebrew
זכר רב טובך יביעו וצדקתך ירננו׃,Hebrew
חנון ורחום יהוה ארך אפים וגדל חסד׃,Hebrew
טוב יהוה לכל ורחמיו על כל מעשיו׃,Hebrew
יודוך יהוה כל מעשיך וחסידיך יברכוכה׃,Hebrew
כבוד מלכותך יאמרו וגבורתך ידברו׃,Hebrew
להודיע לבני האדם גבורתיו וכבוד הדר מלכותו׃,Hebrew
מלכותך מלכות כל עלמים וממשלתך בכל דור ודור׃,Hebrew
סומך יהוה לכל הנפלים וזוקף לכל הכפופים׃,Hebrew
עיני כל אליך ישברו ואתה נותן להם את אכלם בעתו׃,Hebrew
פותח את ידך ומשביע לכל חי רצון׃,Hebrew
צדיק יהוה בכל דרכיו וחסיד בכל מעשיו׃,Hebrew
קרוב יהוה לכל קראיו לכל אשר יקראהו באמת׃,Hebrew
רצון יראיו יעשה ואת שועתם ישמע ויושיעם׃,Hebrew
שומר יהוה את כל אהביו ואת כל הרשעים ישמיד׃,Hebrew
תהלת יהוה ידבר פי ויברך כל בשר שם קדשו לעולם ועד׃,Hebrew
הללו יה הללי נפשי את יהוה׃,Hebrew
אהללה יהוה בחיי אזמרה לאלהי בעודי׃,Hebrew
אל תבטחו בנדיבים בבן אדם שאין לו תשועה׃,Hebrew
תצא רוחו ישב לאדמתו ביום ההוא אבדו עשתנתיו׃,Hebrew
אשרי שאל יעקב בעזרו שברו על יהוה אלהיו׃,Hebrew
עשה שמים וארץ את הים ואת כל אשר בם השמר אמת לעולם׃,Hebrew
עשה משפט לעשוקים נתן לחם לרעבים יהוה מתיר אסורים׃,Hebrew
יהוה פקח עורים יהוה זקף כפופים יהוה אהב צדיקים׃,Hebrew
יהוה שמר את גרים יתום ואלמנה יעודד ודרך רשעים יעות׃,Hebrew
ימלך יהוה לעולם אלהיך ציון לדר ודר הללו יה׃,Hebrew
הללו יה כי טוב זמרה אלהינו כי נעים נאוה תהלה׃,Hebrew
בונה ירושלם יהוה נדחי ישראל יכנס׃,Hebrew
הרפא לשבורי לב ומחבש לעצבותם׃,Hebrew
מונה מספר לכוכבים לכלם שמות יקרא׃,Hebrew
גדול אדונינו ורב כח לתבונתו אין מספר׃,Hebrew
מעודד ענוים יהוה משפיל רשעים עדי ארץ׃,Hebrew
ענו ליהוה בתודה זמרו לאלהינו בכנור׃,Hebrew
המכסה שמים בעבים המכין לארץ מטר המצמיח הרים חציר׃,Hebrew
נותן לבהמה לחמה לבני ערב אשר יקראו׃,Hebrew
לא בגבורת הסוס יחפץ לא בשוקי האיש ירצה׃,Hebrew
רוצה יהוה את יראיו את המיחלים לחסדו׃,Hebrew
שבחי ירושלם את יהוה הללי אלהיך ציון׃,Hebrew
כי חזק בריחי שעריך ברך בניך בקרבך׃,Hebrew
השם גבולך שלום חלב חטים ישביעך׃,Hebrew
השלח אמרתו ארץ עד מהרה ירוץ דברו׃,Hebrew
הנתן שלג כצמר כפור כאפר יפזר׃,Hebrew
משליך קרחו כפתים לפני קרתו מי יעמד׃,Hebrew
ישלח דברו וימסם ישב רוחו יזלו מים׃,Hebrew
מגיד דברו ליעקב חקיו ומשפטיו לישראל׃,Hebrew
לא עשה כן לכל גוי ומשפטים בל ידעום הללו יה׃,Hebrew
הללו יה הללו את יהוה מן השמים הללוהו במרומים׃,Hebrew
הללוהו כל מלאכיו הללוהו כל צבאו׃,Hebrew
הללוהו שמש וירח הללוהו כל כוכבי אור׃,Hebrew
הללוהו שמי השמים והמים אשר מעל השמים׃,Hebrew
יהללו את שם יהוה כי הוא צוה ונבראו׃,Hebrew
ויעמידם לעד לעולם חק נתן ולא יעבור׃,Hebrew
הללו את יהוה מן הארץ תנינים וכל תהמות׃,Hebrew
אש וברד שלג וקיטור רוח סערה עשה דברו׃,Hebrew
ההרים וכל גבעות עץ פרי וכל ארזים׃,Hebrew
החיה וכל בהמה רמש וצפור כנף׃,Hebrew
מלכי ארץ וכל לאמים שרים וכל שפטי ארץ׃,Hebrew
בחורים וגם בתולות זקנים עם נערים׃,Hebrew
יהללו את שם יהוה כי נשגב שמו לבדו הודו על ארץ ושמים׃,Hebrew
וירם קרן לעמו תהלה לכל חסידיו לבני ישראל עם קרבו הללו יה׃,Hebrew
הללו יה שירו ליהוה שיר חדש תהלתו בקהל חסידים׃,Hebrew
ישמח ישראל בעשיו בני ציון יגילו במלכם׃,Hebrew
יהללו שמו במחול בתף וכנור יזמרו לו׃,Hebrew
כי רוצה יהוה בעמו יפאר ענוים בישועה׃,Hebrew
יעלזו חסידים בכבוד ירננו על משכבותם׃,Hebrew
רוממות אל בגרונם וחרב פיפיות בידם׃,Hebrew
לעשות נקמה בגוים תוכחת בל אמים׃,Hebrew
לאסר מלכיהם בזקים ונכבדיהם בכבלי ברזל׃,Hebrew
לעשות בהם משפט כתוב הדר הוא לכל חסידיו הללו יה׃,Hebrew
הללו יה הללו אל בקדשו הללוהו ברקיע עזו׃,Hebrew
הללוהו בגבורתיו הללוהו כרב גדלו׃,Hebrew
הללוהו בתקע שופר הללוהו בנבל וכנור׃,Hebrew
הללוהו בתף ומחול הללוהו במנים ועוגב׃,Hebrew
הללוהו בצלצלי שמע הללוהו בצלצלי תרועה׃,Hebrew
כל הנשמה תהלל יה הללו יה׃,Hebrew
משלי שלמה בן דוד מלך ישראל׃,Hebrew
לדעת חכמה ומוסר להבין אמרי בינה׃,Hebrew
לקחת מוסר השכל צדק ומשפט ומישרים׃,Hebrew
לתת לפתאים ערמה לנער דעת ומזמה׃,Hebrew
ישמע חכם ויוסף לקח ונבון תחבלות יקנה׃,Hebrew
להבין משל ומליצה דברי חכמים וחידתם׃,Hebrew
יראת יהוה ראשית דעת חכמה ומוסר אוילים בזו׃,Hebrew
שמע בני מוסר אביך ואל תטש תורת אמך׃,Hebrew
כי לוית חן הם לראשך וענקים לגרגרתיך׃,Hebrew
בני אם יפתוך חטאים אל תבא׃,Hebrew
אם יאמרו לכה אתנו נארבה לדם נצפנה לנקי חנם׃,Hebrew
נבלעם כשאול חיים ותמימים כיורדי בור׃,Hebrew
כל הון יקר נמצא נמלא בתינו שלל׃,Hebrew
גורלך תפיל בתוכנו כיס אחד יהיה לכלנו׃,Hebrew
בני אל תלך בדרך אתם מנע רגלך מנתיבתם׃,Hebrew
כי רגליהם לרע ירוצו וימהרו לשפך דם׃,Hebrew
כי חנם מזרה הרשת בעיני כל בעל כנף׃,Hebrew
והם לדמם יארבו יצפנו לנפשתם׃,Hebrew
כן ארחות כל בצע בצע את נפש בעליו יקח׃,Hebrew
חכמות בחוץ תרנה ברחבות תתן קולה׃,Hebrew
בראש המיות תקרא בפתחי שערים בעיר אמריה תאמר׃,Hebrew
עד מתי פתים תאהבו פתי ולצים לצון חמדו להם וכסילים ישנאו דעת׃,Hebrew
תשובו לתוכחתי הנה אביעה לכם רוחי אודיעה דברי אתכם׃,Hebrew
יען קראתי ותמאנו נטיתי ידי ואין מקשיב׃,Hebrew
ותפרעו כל עצתי ותוכחתי לא אביתם׃,Hebrew
גם אני באידכם אשחק אלעג בבא פחדכם׃,Hebrew
בבא כשאוה פחדכם ואידכם כסופה יאתה בבא עליכם צרה וצוקה׃,Hebrew
אז יקראנני ולא אענה ישחרנני ולא ימצאנני׃,Hebrew
תחת כי שנאו דעת ויראת יהוה לא בחרו׃,Hebrew
לא אבו לעצתי נאצו כל תוכחתי׃,Hebrew
ויאכלו מפרי דרכם וממעצתיהם ישבעו׃,Hebrew
כי משובת פתים תהרגם ושלות כסילים תאבדם׃,Hebrew
ושמע לי ישכן בטח ושאנן מפחד רעה׃,Hebrew
בני אם תקח אמרי ומצותי תצפן אתך׃,Hebrew
להקשיב לחכמה אזנך תטה לבך לתבונה׃,Hebrew
כי אם לבינה תקרא לתבונה תתן קולך׃,Hebrew
אם תבקשנה ככסף וכמטמונים תחפשנה׃,Hebrew
אז תבין יראת יהוה ודעת אלהים תמצא׃,Hebrew
כי יהוה יתן חכמה מפיו דעת ותבונה׃,Hebrew
וצפן לישרים תושיה מגן להלכי תם׃,Hebrew
לנצר ארחות משפט ודרך חסידו ישמר׃,Hebrew
אז תבין צדק ומשפט ומישרים כל מעגל טוב׃,Hebrew
כי תבוא חכמה בלבך ודעת לנפשך ינעם׃,Hebrew
מזמה תשמר עליך תבונה תנצרכה׃,Hebrew
להצילך מדרך רע מאיש מדבר תהפכות׃,Hebrew
העזבים ארחות ישר ללכת בדרכי חשך׃,Hebrew
השמחים לעשות רע יגילו בתהפכות רע׃,Hebrew
אשר ארחתיהם עקשים ונלוזים במעגלותם׃,Hebrew
להצילך מאשה זרה מנכריה אמריה החליקה׃,Hebrew
העזבת אלוף נעוריה ואת ברית אלהיה שכחה׃,Hebrew
כי שחה אל מות ביתה ואל רפאים מעגלתיה׃,Hebrew
כל באיה לא ישובון ולא ישיגו ארחות חיים׃,Hebrew
למען תלך בדרך טובים וארחות צדיקים תשמר׃,Hebrew
כי ישרים ישכנו ארץ ותמימים יותרו בה׃,Hebrew
ורשעים מארץ יכרתו ובוגדים יסחו ממנה׃,Hebrew
בני תורתי אל תשכח ומצותי יצר לבך׃,Hebrew
כי ארך ימים ושנות חיים ושלום יוסיפו לך׃,Hebrew
חסד ואמת אל יעזבך קשרם על גרגרותיך כתבם על לוח לבך׃,Hebrew
ומצא חן ושכל טוב בעיני אלהים ואדם׃,Hebrew
בטח אל יהוה בכל לבך ואל בינתך אל תשען׃,Hebrew
בכל דרכיך דעהו והוא יישר ארחתיך׃,Hebrew
אל תהי חכם בעיניך ירא את יהוה וסור מרע׃,Hebrew
רפאות תהי לשרך ושקוי לעצמותיך׃,Hebrew
כבד את יהוה מהונך ומראשית כל תבואתך׃,Hebrew
וימלאו אסמיך שבע ותירוש יקביך יפרצו׃,Hebrew
מוסר יהוה בני אל תמאס ואל תקץ בתוכחתו׃,Hebrew
כי את אשר יאהב יהוה יוכיח וכאב את בן ירצה׃,Hebrew
אשרי אדם מצא חכמה ואדם יפיק תבונה׃,Hebrew
כי טוב סחרה מסחר כסף ומחרוץ תבואתה׃,Hebrew
יקרה היא מפניים וכל חפציך לא ישוו בה׃,Hebrew
ארך ימים בימינה בשמאולה עשר וכבוד׃,Hebrew
דרכיה דרכי נעם וכל נתיבותיה שלום׃,Hebrew
עץ חיים היא למחזיקים בה ותמכיה מאשר׃,Hebrew
יהוה בחכמה יסד ארץ כונן שמים בתבונה׃,Hebrew
בדעתו תהומות נבקעו ושחקים ירעפו טל׃,Hebrew
בני אל ילזו מעיניך נצר תשיה ומזמה׃,Hebrew
ויהיו חיים לנפשך וחן לגרגרתיך׃,Hebrew
אז תלך לבטח דרכך ורגלך לא תגוף׃,Hebrew
אם תשכב לא תפחד ושכבת וערבה שנתך׃,Hebrew
אל תירא מפחד פתאם ומשאת רשעים כי תבא׃,Hebrew
כי יהוה יהיה בכסלך ושמר רגלך מלכד׃,Hebrew
אל תמנע טוב מבעליו בהיות לאל ידיך לעשות׃,Hebrew
אל תאמר לרעיך לך ושוב ומחר אתן ויש אתך׃,Hebrew
אל תחרש על רעך רעה והוא יושב לבטח אתך׃,Hebrew
אל תרוב עם אדם חנם אם לא גמלך רעה׃,Hebrew
אל תקנא באיש חמס ואל תבחר בכל דרכיו׃,Hebrew
כי תועבת יהוה נלוז ואת ישרים סודו׃,Hebrew
מארת יהוה בבית רשע ונוה צדיקים יברך׃,Hebrew
אם ללצים הוא יליץ ולעניים יתן חן׃,Hebrew
כבוד חכמים ינחלו וכסילים מרים קלון׃,Hebrew
שמעו בנים מוסר אב והקשיבו לדעת בינה׃,Hebrew
כי לקח טוב נתתי לכם תורתי אל תעזבו׃,Hebrew
כי בן הייתי לאבי רך ויחיד לפני אמי׃,Hebrew
וירני ויאמר לי יתמך דברי לבך שמר מצותי וחיה׃,Hebrew
קנה חכמה קנה בינה אל תשכח ואל תט מאמרי פי׃,Hebrew
אל תעזבה ותשמרך אהבה ותצרך׃,Hebrew
ראשית חכמה קנה חכמה ובכל קנינך קנה בינה׃,Hebrew
סלסלה ותרוממך תכבדך כי תחבקנה׃,Hebrew
תתן לראשך לוית חן עטרת תפארת תמגנך׃,Hebrew
שמע בני וקח אמרי וירבו לך שנות חיים׃,Hebrew
בדרך חכמה הרתיך הדרכתיך במעגלי ישר׃,Hebrew
בלכתך לא יצר צעדך ואם תרוץ לא תכשל׃,Hebrew
החזק במוסר אל תרף נצרה כי היא חייך׃,Hebrew
בארח רשעים אל תבא ואל תאשר בדרך רעים׃,Hebrew
פרעהו אל תעבר בו שטה מעליו ועבור׃,Hebrew
כי לא ישנו אם לא ירעו ונגזלה שנתם אם לא יכשולו׃,Hebrew
כי לחמו לחם רשע ויין חמסים ישתו׃,Hebrew
וארח צדיקים כאור נגה הולך ואור עד נכון היום׃,Hebrew
דרך רשעים כאפלה לא ידעו במה יכשלו׃,Hebrew
בני לדברי הקשיבה לאמרי הט אזנך׃,Hebrew
אל יליזו מעיניך שמרם בתוך לבבך׃,Hebrew
כי חיים הם למצאיהם ולכל בשרו מרפא׃,Hebrew
מכל משמר נצר לבך כי ממנו תוצאות חיים׃,Hebrew
הסר ממך עקשות פה ולזות שפתים הרחק ממך׃,Hebrew
עיניך לנכח יביטו ועפעפיך יישרו נגדך׃,Hebrew
פלס מעגל רגלך וכל דרכיך יכנו׃,Hebrew
אל תט ימין ושמאול הסר רגלך מרע׃,Hebrew
בני לחכמתי הקשיבה לתבונתי הט אזנך׃,Hebrew
לשמר מזמות ודעת שפתיך ינצרו׃,Hebrew
כי נפת תטפנה שפתי זרה וחלק משמן חכה׃,Hebrew
ואחריתה מרה כלענה חדה כחרב פיות׃,Hebrew
רגליה ירדות מות שאול צעדיה יתמכו׃,Hebrew
ארח חיים פן תפלס נעו מעגלתיה לא תדע׃,Hebrew
ועתה בנים שמעו לי ואל תסורו מאמרי פי׃,Hebrew
הרחק מעליה דרכך ואל תקרב אל פתח ביתה׃,Hebrew
פן תתן לאחרים הודך ושנתיך לאכזרי׃,Hebrew
פן ישבעו זרים כחך ועצביך בבית נכרי׃,Hebrew
ונהמת באחריתך בכלות בשרך ושארך׃,Hebrew
ואמרת איך שנאתי מוסר ותוכחת נאץ לבי׃,Hebrew
ולא שמעתי בקול מורי ולמלמדי לא הטיתי אזני׃,Hebrew
כמעט הייתי בכל רע בתוך קהל ועדה׃,Hebrew
שתה מים מבורך ונזלים מתוך בארך׃,Hebrew
יפוצו מעינתיך חוצה ברחבות פלגי מים׃,Hebrew
יהיו לך לבדך ואין לזרים אתך׃,Hebrew
יהי מקורך ברוך ושמח מאשת נעורך׃,Hebrew
אילת אהבים ויעלת חן דדיה ירוך בכל עת באהבתה תשגה תמיד׃,Hebrew
ולמה תשגה בני בזרה ותחבק חק נכריה׃,Hebrew
כי נכח עיני יהוה דרכי איש וכל מעגלתיו מפלס׃,Hebrew
עוונותיו ילכדנו את הרשע ובחבלי חטאתו יתמך׃,Hebrew
הוא ימות באין מוסר וברב אולתו ישגה׃,Hebrew
בני אם ערבת לרעך תקעת לזר כפיך׃,Hebrew
נוקשת באמרי פיך נלכדת באמרי פיך׃,Hebrew
עשה זאת אפוא בני והנצל כי באת בכף רעך לך התרפס ורהב רעיך׃,Hebrew
אל תתן שנה לעיניך ותנומה לעפעפיך׃,Hebrew
הנצל כצבי מיד וכצפור מיד יקוש׃,Hebrew
לך אל נמלה עצל ראה דרכיה וחכם׃,Hebrew
אשר אין לה קצין שטר ומשל׃,Hebrew
תכין בקיץ לחמה אגרה בקציר מאכלה׃,Hebrew
עד מתי עצל תשכב מתי תקום משנתך׃,Hebrew
מעט שנות מעט תנומות מעט חבק ידים לשכב׃,Hebrew
ובא כמהלך ראשך ומחסרך כאיש מגן׃,Hebrew
אדם בליעל איש און הולך עקשות פה׃,Hebrew
קרץ בעינו מלל ברגלו מרה באצבעתיו׃,Hebrew
תהפכות בלבו חרש רע בכל עת מדנים ישלח׃,Hebrew
על כן פתאם יבוא אידו פתע ישבר ואין מרפא׃,Hebrew
שש הנה שנא יהוה ושבע תועבות נפשו׃,Hebrew
עינים רמות לשון שקר וידים שפכות דם נקי׃,Hebrew
לב חרש מחשבות און רגלים ממהרות לרוץ לרעה׃,Hebrew
יפיח כזבים עד שקר ומשלח מדנים בין אחים׃,Hebrew
נצר בני מצות אביך ואל תטש תורת אמך׃,Hebrew
קשרם על לבך תמיד ענדם על גרגרתך׃,Hebrew
בהתהלכך תנחה אתך בשכבך תשמר עליך והקיצות היא תשיחך׃,Hebrew
כי נר מצוה ותורה אור ודרך חיים תוכחות מוסר׃,Hebrew
לשמרך מאשת רע מחלקת לשון נכריה׃,Hebrew
אל תחמד יפיה בלבבך ואל תקחך בעפעפיה׃,Hebrew
כי בעד אשה זונה עד ככר לחם ואשת איש נפש יקרה תצוד׃,Hebrew
היחתה איש אש בחיקו ובגדיו לא תשרפנה׃,Hebrew
אם יהלך איש על הגחלים ורגליו לא תכוינה׃,Hebrew
כן הבא אל אשת רעהו לא ינקה כל הנגע בה׃,Hebrew
לא יבוזו לגנב כי יגנוב למלא נפשו כי ירעב׃,Hebrew
ונמצא ישלם שבעתים את כל הון ביתו יתן׃,Hebrew
נאף אשה חסר לב משחית נפשו הוא יעשנה׃,Hebrew
נגע וקלון ימצא וחרפתו לא תמחה׃,Hebrew
כי קנאה חמת גבר ולא יחמול ביום נקם׃,Hebrew
לא ישא פני כל כפר ולא יאבה כי תרבה שחד׃,Hebrew
בני שמר אמרי ומצותי תצפן אתך׃,Hebrew
שמר מצותי וחיה ותורתי כאישון עיניך׃,Hebrew
קשרם על אצבעתיך כתבם על לוח לבך׃,Hebrew
אמר לחכמה אחתי את ומדע לבינה תקרא׃,Hebrew
לשמרך מאשה זרה מנכריה אמריה החליקה׃,Hebrew
כי בחלון ביתי בעד אשנבי נשקפתי׃,Hebrew
וארא בפתאים אבינה בבנים נער חסר לב׃,Hebrew
עבר בשוק אצל פנה ודרך ביתה יצעד׃,Hebrew
בנשף בערב יום באישון לילה ואפלה׃,Hebrew
והנה אשה לקראתו שית זונה ונצרת לב׃,Hebrew
המיה היא וסררת בביתה לא ישכנו רגליה׃,Hebrew
פעם בחוץ פעם ברחבות ואצל כל פנה תארב׃,Hebrew
והחזיקה בו ונשקה לו העזה פניה ותאמר לו׃,Hebrew
זבחי שלמים עלי היום שלמתי נדרי׃,Hebrew
על כן יצאתי לקראתך לשחר פניך ואמצאך׃,Hebrew
מרבדים רבדתי ערשי חטבות אטון מצרים׃,Hebrew
נפתי משכבי מר אהלים וקנמון׃,Hebrew
לכה נרוה דדים עד הבקר נתעלסה באהבים׃,Hebrew
כי אין האיש בביתו הלך בדרך מרחוק׃,Hebrew
צרור הכסף לקח בידו ליום הכסא יבא ביתו׃,Hebrew
הטתו ברב לקחה בחלק שפתיה תדיחנו׃,Hebrew
הולך אחריה פתאם כשור אל טבח יבוא וכעכס אל מוסר אויל׃,Hebrew
עד יפלח חץ כבדו כמהר צפור אל פח ולא ידע כי בנפשו הוא׃,Hebrew
ועתה בנים שמעו לי והקשיבו לאמרי פי׃,Hebrew
אל ישט אל דרכיה לבך אל תתע בנתיבותיה׃,Hebrew
כי רבים חללים הפילה ועצמים כל הרגיה׃,Hebrew
דרכי שאול ביתה ירדות אל חדרי מות׃,Hebrew
הלא חכמה תקרא ותבונה תתן קולה׃,Hebrew
בראש מרומים עלי דרך בית נתיבות נצבה׃,Hebrew
ליד שערים לפי קרת מבוא פתחים תרנה׃,Hebrew
אליכם אישים אקרא וקולי אל בני אדם׃,Hebrew
הבינו פתאים ערמה וכסילים הבינו לב׃,Hebrew
שמעו כי נגידים אדבר ומפתח שפתי מישרים׃,Hebrew
כי אמת יהגה חכי ותועבת שפתי רשע׃,Hebrew
בצדק כל אמרי פי אין בהם נפתל ועקש׃,Hebrew
כלם נכחים למבין וישרים למצאי דעת׃,Hebrew
קחו מוסרי ואל כסף ודעת מחרוץ נבחר׃,Hebrew
כי טובה חכמה מפנינים וכל חפצים לא ישוו בה׃,Hebrew
אני חכמה שכנתי ערמה ודעת מזמות אמצא׃,Hebrew
יראת יהוה שנאת רע גאה וגאון ודרך רע ופי תהפכות שנאתי׃,Hebrew
לי עצה ותושיה אני בינה לי גבורה׃,Hebrew
בי מלכים ימלכו ורוזנים יחקקו צדק׃,Hebrew
בי שרים ישרו ונדיבים כל שפטי צדק׃,Hebrew
אני אהביה אהב ומשחרי ימצאנני׃,Hebrew
עשר וכבוד אתי הון עתק וצדקה׃,Hebrew
טוב פריי מחרוץ ומפז ותבואתי מכסף נבחר׃,Hebrew
בארח צדקה אהלך בתוך נתיבות משפט׃,Hebrew
להנחיל אהבי יש ואצרתיהם אמלא׃,Hebrew
יהוה קנני ראשית דרכו קדם מפעליו מאז׃,Hebrew
מעולם נסכתי מראש מקדמי ארץ׃,Hebrew
באין תהמות חוללתי באין מעינות נכבדי מים׃,Hebrew
בטרם הרים הטבעו לפני גבעות חוללתי׃,Hebrew
עד לא עשה ארץ וחוצות וראש עפרות תבל׃,Hebrew
בהכינו שמים שם אני בחוקו חוג על פני תהום׃,Hebrew
באמצו שחקים ממעל בעזוז עינות תהום׃,Hebrew
בשומו לים חקו ומים לא יעברו פיו בחוקו מוסדי ארץ׃,Hebrew
ואהיה אצלו אמון ואהיה שעשעים יום יום משחקת לפניו בכל עת׃,Hebrew
משחקת בתבל ארצו ושעשעי את בני אדם׃,Hebrew
ועתה בנים שמעו לי ואשרי דרכי ישמרו׃,Hebrew
שמעו מוסר וחכמו ואל תפרעו׃,Hebrew
אשרי אדם שמע לי לשקד על דלתתי יום יום לשמר מזוזת פתחי׃,Hebrew
כי מצאי מצאי חיים ויפק רצון מיהוה׃,Hebrew
וחטאי חמס נפשו כל משנאי אהבו מות׃,Hebrew
חכמות בנתה ביתה חצבה עמודיה שבעה׃,Hebrew
טבחה טבחה מסכה יינה אף ערכה שלחנה׃,Hebrew
שלחה נערתיה תקרא על גפי מרמי קרת׃,Hebrew
מי פתי יסר הנה חסר לב אמרה לו׃,Hebrew
לכו לחמו בלחמי ושתו ביין מסכתי׃,Hebrew
עזבו פתאים וחיו ואשרו בדרך בינה׃,Hebrew
יסר לץ לקח לו קלון ומוכיח לרשע מומו׃,Hebrew
אל תוכח לץ פן ישנאך הוכח לחכם ויאהבך׃,Hebrew
תן לחכם ויחכם עוד הודע לצדיק ויוסף לקח׃,Hebrew
תחלת חכמה יראת יהוה ודעת קדשים בינה׃,Hebrew
כי בי ירבו ימיך ויוסיפו לך שנות חיים׃,Hebrew
אם חכמת חכמת לך ולצת לבדך תשא׃,Hebrew
אשת כסילות המיה פתיות ובל ידעה מה׃,Hebrew
וישבה לפתח ביתה על כסא מרמי קרת׃,Hebrew
לקרא לעברי דרך המישרים ארחותם׃,Hebrew
מי פתי יסר הנה וחסר לב ואמרה לו׃,Hebrew
מים גנובים ימתקו ולחם סתרים ינעם׃,Hebrew
ולא ידע כי רפאים שם בעמקי שאול קראיה׃,Hebrew
משלי שלמה בן חכם ישמח אב ובן כסיל תוגת אמו׃,Hebrew
לא יועילו אוצרות רשע וצדקה תציל ממות׃,Hebrew
לא ירעיב יהוה נפש צדיק והות רשעים יהדף׃,Hebrew
ראש עשה כף רמיה ויד חרוצים תעשיר׃,Hebrew
אגר בקיץ בן משכיל נרדם בקציר בן מביש׃,Hebrew
ברכות לראש צדיק ופי רשעים יכסה חמס׃,Hebrew
זכר צדיק לברכה ושם רשעים ירקב׃,Hebrew
חכם לב יקח מצות ואויל שפתים ילבט׃,Hebrew
הולך בתם ילך בטח ומעקש דרכיו יודע׃,Hebrew
קרץ עין יתן עצבת ואויל שפתים ילבט׃,Hebrew
מקור חיים פי צדיק ופי רשעים יכסה חמס׃,Hebrew
שנאה תעורר מדנים ועל כל פשעים תכסה אהבה׃,Hebrew
בשפתי נבון תמצא חכמה ושבט לגו חסר לב׃,Hebrew
חכמים יצפנו דעת ופי אויל מחתה קרבה׃,Hebrew
הון עשיר קרית עזו מחתת דלים רישם׃,Hebrew
פעלת צדיק לחיים תבואת רשע לחטאת׃,Hebrew
ארח לחיים שומר מוסר ועוזב תוכחת מתעה׃,Hebrew
מכסה שנאה שפתי שקר ומוצא דבה הוא כסיל׃,Hebrew
ברב דברים לא יחדל פשע וחשך שפתיו משכיל׃,Hebrew
כסף נבחר לשון צדיק לב רשעים כמעט׃,Hebrew
שפתי צדיק ירעו רבים ואוילים בחסר לב ימותו׃,Hebrew
ברכת יהוה היא תעשיר ולא יוסף עצב עמה׃,Hebrew
כשחוק לכסיל עשות זמה וחכמה לאיש תבונה׃,Hebrew
מגורת רשע היא תבואנו ותאות צדיקים יתן׃,Hebrew
כעבור סופה ואין רשע וצדיק יסוד עולם׃,Hebrew
כחמץ לשנים וכעשן לעינים כן העצל לשלחיו׃,Hebrew
יראת יהוה תוסיף ימים ושנות רשעים תקצרנה׃,Hebrew
תוחלת צדיקים שמחה ותקות רשעים תאבד׃,Hebrew
מעוז לתם דרך יהוה ומחתה לפעלי און׃,Hebrew
צדיק לעולם בל ימוט ורשעים לא ישכנו ארץ׃,Hebrew
פי צדיק ינוב חכמה ולשון תהפכות תכרת׃,Hebrew
שפתי צדיק ידעון רצון ופי רשעים תהפכות׃,Hebrew
מאזני מרמה תועבת יהוה ואבן שלמה רצונו׃,Hebrew
בא זדון ויבא קלון ואת צנועים חכמה׃,Hebrew
תמת ישרים תנחם וסלף בוגדים ושדם׃,Hebrew
לא יועיל הון ביום עברה וצדקה תציל ממות׃,Hebrew
צדקת תמים תישר דרכו וברשעתו יפל רשע׃,Hebrew
צדקת ישרים תצילם ובהות בגדים ילכדו׃,Hebrew
במות אדם רשע תאבד תקוה ותוחלת אונים אבדה׃,Hebrew
צדיק מצרה נחלץ ויבא רשע תחתיו׃,Hebrew
בפה חנף ישחת רעהו ובדעת צדיקים יחלצו׃,Hebrew
בטוב צדיקים תעלץ קריה ובאבד רשעים רנה׃,Hebrew
בברכת ישרים תרום קרת ובפי רשעים תהרס׃,Hebrew
בז לרעהו חסר לב ואיש תבונות יחריש׃,Hebrew
הולך רכיל מגלה סוד ונאמן רוח מכסה דבר׃,Hebrew
באין תחבלות יפל עם ותשועה ברב יועץ׃,Hebrew
רע ירוע כי ערב זר ושנא תקעים בוטח׃,Hebrew
אשת חן תתמך כבוד ועריצים יתמכו עשר׃,Hebrew
גמל נפשו איש חסד ועכר שארו אכזרי׃,Hebrew
רשע עשה פעלת שקר וזרע צדקה שכר אמת׃,Hebrew
כן צדקה לחיים ומרדף רעה למותו׃,Hebrew
תועבת יהוה עקשי לב ורצונו תמימי דרך׃,Hebrew
יד ליד לא ינקה רע וזרע צדיקים נמלט׃,Hebrew
נזם זהב באף חזיר אשה יפה וסרת טעם׃,Hebrew
תאות צדיקים אך טוב תקות רשעים עברה׃,Hebrew
יש מפזר ונוסף עוד וחושך מישר אך למחסור׃,Hebrew
נפש ברכה תדשן ומרוה גם הוא יורא׃,Hebrew
מנע בר יקבהו לאום וברכה לראש משביר׃,Hebrew
שחר טוב יבקש רצון ודרש רעה תבואנו׃,Hebrew
בוטח בעשרו הוא יפל וכעלה צדיקים יפרחו׃,Hebrew
עוכר ביתו ינחל רוח ועבד אויל לחכם לב׃,Hebrew
פרי צדיק עץ חיים ולקח נפשות חכם׃,Hebrew
הן צדיק בארץ ישלם אף כי רשע וחוטא׃,Hebrew
אהב מוסר אהב דעת ושנא תוכחת בער׃,Hebrew
טוב יפיק רצון מיהוה ואיש מזמות ירשיע׃,Hebrew
לא יכון אדם ברשע ושרש צדיקים בל ימוט׃,Hebrew
אשת חיל עטרת בעלה וכרקב בעצמותיו מבישה׃,Hebrew
מחשבות צדיקים משפט תחבלות רשעים מרמה׃,Hebrew
דברי רשעים ארב דם ופי ישרים יצילם׃,Hebrew
הפוך רשעים ואינם ובית צדיקים יעמד׃,Hebrew
לפי שכלו יהלל איש ונעוה לב יהיה לבוז׃,Hebrew
טוב נקלה ועבד לו ממתכבד וחסר לחם׃,Hebrew
יודע צדיק נפש בהמתו ורחמי רשעים אכזרי׃,Hebrew
עבד אדמתו ישבע לחם ומרדף ריקים חסר לב׃,Hebrew
חמד רשע מצוד רעים ושרש צדיקים יתן׃,Hebrew
בפשע שפתים מוקש רע ויצא מצרה צדיק׃,Hebrew
מפרי פי איש ישבע טוב וגמול ידי אדם ישוב לו׃,Hebrew
דרך אויל ישר בעיניו ושמע לעצה חכם׃,Hebrew
אויל ביום יודע כעסו וכסה קלון ערום׃,Hebrew
יפיח אמונה יגיד צדק ועד שקרים מרמה׃,Hebrew
יש בוטה כמדקרות חרב ולשון חכמים מרפא׃,Hebrew
שפת אמת תכון לעד ועד ארגיעה לשון שקר׃,Hebrew
מרמה בלב חרשי רע וליעצי שלום שמחה׃,Hebrew
לא יאנה לצדיק כל און ורשעים מלאו רע׃,Hebrew
תועבת יהוה שפתי שקר ועשי אמונה רצונו׃,Hebrew
אדם ערום כסה דעת ולב כסילים יקרא אולת׃,Hebrew
יד חרוצים תמשול ורמיה תהיה למס׃,Hebrew
דאגה בלב איש ישחנה ודבר טוב ישמחנה׃,Hebrew
יתר מרעהו צדיק ודרך רשעים תתעם׃,Hebrew
לא יחרך רמיה צידו והון אדם יקר חרוץ׃,Hebrew
בארח צדקה חיים ודרך נתיבה אל מות׃,Hebrew
בן חכם מוסר אב ולץ לא שמע גערה׃,Hebrew
מפרי פי איש יאכל טוב ונפש בגדים חמס׃,Hebrew
נצר פיו שמר נפשו פשק שפתיו מחתה לו׃,Hebrew
מתאוה ואין נפשו עצל ונפש חרצים תדשן׃,Hebrew
דבר שקר ישנא צדיק ורשע יבאיש ויחפיר׃,Hebrew
צדקה תצר תם דרך ורשעה תסלף חטאת׃,Hebrew
יש מתעשר ואין כל מתרושש והון רב׃,Hebrew
כפר נפש איש עשרו ורש לא שמע גערה׃,Hebrew
אור צדיקים ישמח ונר רשעים ידעך׃,Hebrew
רק בזדון יתן מצה ואת נועצים חכמה׃,Hebrew
הון מהבל ימעט וקבץ על יד ירבה׃,Hebrew
תוחלת ממשכה מחלה לב ועץ חיים תאוה באה׃,Hebrew
בז לדבר יחבל לו וירא מצוה הוא ישלם׃,Hebrew
תורת חכם מקור חיים לסור ממקשי מות׃,Hebrew
שכל טוב יתן חן ודרך בגדים איתן׃,Hebrew
כל ערום יעשה בדעת וכסיל יפרש אולת׃,Hebrew
מלאך רשע יפל ברע וציר אמונים מרפא׃,Hebrew
ריש וקלון פורע מוסר ושומר תוכחת יכבד׃,Hebrew
תאוה נהיה תערב לנפש ותועבת כסילים סור מרע׃,Hebrew
הלוך את חכמים וחכם ורעה כסילים ירוע׃,Hebrew
חטאים תרדף רעה ואת צדיקים ישלם טוב׃,Hebrew
טוב ינחיל בני בנים וצפון לצדיק חיל חוטא׃,Hebrew
רב אכל ניר ראשים ויש נספה בלא משפט׃,Hebrew
חושך שבטו שונא בנו ואהבו שחרו מוסר׃,Hebrew
צדיק אכל לשבע נפשו ובטן רשעים תחסר׃,Hebrew
חכמות נשים בנתה ביתה ואולת בידיה תהרסנו׃,Hebrew
הולך בישרו ירא יהוה ונלוז דרכיו בוזהו׃,Hebrew
בפי אויל חטר גאוה ושפתי חכמים תשמורם׃,Hebrew
באין אלפים אבוס בר ורב תבואות בכח שור׃,Hebrew
עד אמונים לא יכזב ויפיח כזבים עד שקר׃,Hebrew
בקש לץ חכמה ואין ודעת לנבון נקל׃,Hebrew
לך מנגד לאיש כסיל ובל ידעת שפתי דעת׃,Hebrew
חכמת ערום הבין דרכו ואולת כסילים מרמה׃,Hebrew
אולים יליץ אשם ובין ישרים רצון׃,Hebrew
לב יודע מרת נפשו ובשמחתו לא יתערב זר׃,Hebrew
בית רשעים ישמד ואהל ישרים יפריח׃,Hebrew
יש דרך ישר לפני איש ואחריתה דרכי מות׃,Hebrew
גם בשחוק יכאב לב ואחריתה שמחה תוגה׃,Hebrew
מדרכיו ישבע סוג לב ומעליו איש טוב׃,Hebrew
פתי יאמין לכל דבר וערום יבין לאשרו׃,Hebrew
חכם ירא וסר מרע וכסיל מתעבר ובוטח׃,Hebrew
קצר אפים יעשה אולת ואיש מזמות ישנא׃,Hebrew
נחלו פתאים אולת וערומים יכתרו דעת׃,Hebrew
שחו רעים לפני טובים ורשעים על שערי צדיק׃,Hebrew
גם לרעהו ישנא רש ואהבי עשיר רבים׃,Hebrew
בז לרעהו חוטא ומחונן עניים אשריו׃,Hebrew
הלוא יתעו חרשי רע וחסד ואמת חרשי טוב׃,Hebrew
בכל עצב יהיה מותר ודבר שפתים אך למחסור׃,Hebrew
עטרת חכמים עשרם אולת כסילים אולת׃,Hebrew
מציל נפשות עד אמת ויפח כזבים מרמה׃,Hebrew
ביראת יהוה מבטח עז ולבניו יהיה מחסה׃,Hebrew
יראת יהוה מקור חיים לסור ממקשי מות׃,Hebrew
ברב עם הדרת מלך ובאפס לאם מחתת רזון׃,Hebrew
ארך אפים רב תבונה וקצר רוח מרים אולת׃,Hebrew
חיי בשרים לב מרפא ורקב עצמות קנאה׃,Hebrew
עשק דל חרף עשהו ומכבדו חנן אביון׃,Hebrew
ברעתו ידחה רשע וחסה במותו צדיק׃,Hebrew
בלב נבון תנוח חכמה ובקרב כסילים תודע׃,Hebrew
צדקה תרומם גוי וחסד לאמים חטאת׃,Hebrew
רצון מלך לעבד משכיל ועברתו תהיה מביש׃,Hebrew
מענה רך ישיב חמה ודבר עצב יעלה אף׃,Hebrew
לשון חכמים תיטיב דעת ופי כסילים יביע אולת׃,Hebrew
בכל מקום עיני יהוה צפות רעים וטובים׃,Hebrew
מרפא לשון עץ חיים וסלף בה שבר ברוח׃,Hebrew
אויל ינאץ מוסר אביו ושמר תוכחת יערם׃,Hebrew
בית צדיק חסן רב ובתבואת רשע נעכרת׃,Hebrew
שפתי חכמים יזרו דעת ולב כסילים לא כן׃,Hebrew
זבח רשעים תועבת יהוה ותפלת ישרים רצונו׃,Hebrew
תועבת יהוה דרך רשע ומרדף צדקה יאהב׃,Hebrew
מוסר רע לעזב ארח שונא תוכחת ימות׃,Hebrew
שאול ואבדון נגד יהוה אף כי לבות בני אדם׃,Hebrew
לא יאהב לץ הוכח לו אל חכמים לא ילך׃,Hebrew
לב שמח ייטב פנים ובעצבת לב רוח נכאה׃,Hebrew
לב נבון יבקש דעת ופני כסילים ירעה אולת׃,Hebrew
כל ימי עני רעים וטוב לב משתה תמיד׃,Hebrew
טוב מעט ביראת יהוה מאוצר רב ומהומה בו׃,Hebrew
טוב ארחת ירק ואהבה שם משור אבוס ושנאה בו׃,Hebrew
איש חמה יגרה מדון וארך אפים ישקיט ריב׃,Hebrew
דרך עצל כמשכת חדק וארח ישרים סללה׃,Hebrew
בן חכם ישמח אב וכסיל אדם בוזה אמו׃,Hebrew
אולת שמחה לחסר לב ואיש תבונה יישר לכת׃,Hebrew
הפר מחשבות באין סוד וברב יועצים תקום׃,Hebrew
שמחה לאיש במענה פיו ודבר בעתו מה טוב׃,Hebrew
ארח חיים למעלה למשכיל למען סור משאול מטה׃,Hebrew
בית גאים יסח יהוה ויצב גבול אלמנה׃,Hebrew
תועבת יהוה מחשבות רע וטהרים אמרי נעם׃,Hebrew
עכר ביתו בוצע בצע ושונא מתנת יחיה׃,Hebrew
לב צדיק יהגה לענות ופי רשעים יביע רעות׃,Hebrew
רחוק יהוה מרשעים ותפלת צדיקים ישמע׃,Hebrew
מאור עינים ישמח לב שמועה טובה תדשן עצם׃,Hebrew
אזן שמעת תוכחת חיים בקרב חכמים תלין׃,Hebrew
פורע מוסר מואס נפשו ושומע תוכחת קונה לב׃,Hebrew
יראת יהוה מוסר חכמה ולפני כבוד ענוה׃,Hebrew
לאדם מערכי לב ומיהוה מענה לשון׃,Hebrew
כל דרכי איש זך בעיניו ותכן רוחות יהוה׃,Hebrew
גל אל יהוה מעשיך ויכנו מחשבתיך׃,Hebrew
כל פעל יהוה למענהו וגם רשע ליום רעה׃,Hebrew
תועבת יהוה כל גבה לב יד ליד לא ינקה׃,Hebrew
בחסד ואמת יכפר עון וביראת יהוה סור מרע׃,Hebrew
ברצות יהוה דרכי איש גם אויביו ישלם אתו׃,Hebrew
טוב מעט בצדקה מרב תבואות בלא משפט׃,Hebrew
לב אדם יחשב דרכו ויהוה יכין צעדו׃,Hebrew
קסם על שפתי מלך במשפט לא ימעל פיו׃,Hebrew
פלס ומאזני משפט ליהוה מעשהו כל אבני כיס׃,Hebrew
תועבת מלכים עשות רשע כי בצדקה יכון כסא׃,Hebrew
רצון מלכים שפתי צדק ודבר ישרים יאהב׃,Hebrew
חמת מלך מלאכי מות ואיש חכם יכפרנה׃,Hebrew
באור פני מלך חיים ורצונו כעב מלקוש׃,Hebrew
קנה חכמה מה טוב מחרוץ וקנות בינה נבחר מכסף׃,Hebrew
מסלת ישרים סור מרע שמר נפשו נצר דרכו׃,Hebrew
לפני שבר גאון ולפני כשלון גבה רוח׃,Hebrew
טוב שפל רוח את עניים מחלק שלל את גאים׃,Hebrew
משכיל על דבר ימצא טוב ובוטח ביהוה אשריו׃,Hebrew
לחכם לב יקרא נבון ומתק שפתים יסיף לקח׃,Hebrew
מקור חיים שכל בעליו ומוסר אולים אולת׃,Hebrew
לב חכם ישכיל פיהו ועל שפתיו יסיף לקח׃,Hebrew
צוף דבש אמרי נעם מתוק לנפש ומרפא לעצם׃,Hebrew
יש דרך ישר לפני איש ואחריתה דרכי מות׃,Hebrew
נפש עמל עמלה לו כי אכף עליו פיהו׃,Hebrew
איש בליעל כרה רעה ועל שפתיו כאש צרבת׃,Hebrew
איש תהפכות ישלח מדון ונרגן מפריד אלוף׃,Hebrew
איש חמס יפתה רעהו והוליכו בדרך לא טוב׃,Hebrew
עצה עיניו לחשב תהפכות קרץ שפתיו כלה רעה׃,Hebrew
עטרת תפארת שיבה בדרך צדקה תמצא׃,Hebrew
טוב ארך אפים מגבור ומשל ברוחו מלכד עיר׃,Hebrew
בחיק יוטל את הגורל ומיהוה כל משפטו׃,Hebrew
טוב פת חרבה ושלוה בה מבית מלא זבחי ריב׃,Hebrew
עבד משכיל ימשל בבן מביש ובתוך אחים יחלק נחלה׃,Hebrew
מצרף לכסף וכור לזהב ובחן לבות יהוה׃,Hebrew
מרע מקשיב על שפת און שקר מזין על לשון הות׃,Hebrew
לעג לרש חרף עשהו שמח לאיד לא ינקה׃,Hebrew
עטרת זקנים בני בנים ותפארת בנים אבותם׃,Hebrew
לא נאוה לנבל שפת יתר אף כי לנדיב שפת שקר׃,Hebrew
אבן חן השחד בעיני בעליו אל כל אשר יפנה ישכיל׃,Hebrew
מכסה פשע מבקש אהבה ושנה בדבר מפריד אלוף׃,Hebrew
תחת גערה במבין מהכות כסיל מאה׃,Hebrew
אך מרי יבקש רע ומלאך אכזרי ישלח בו׃,Hebrew
פגוש דב שכול באיש ואל כסיל באולתו׃,Hebrew
משיב רעה תחת טובה לא תמיש רעה מביתו׃,Hebrew
פוטר מים ראשית מדון ולפני התגלע הריב נטוש׃,Hebrew
מצדיק רשע ומרשיע צדיק תועבת יהוה גם שניהם׃,Hebrew
למה זה מחיר ביד כסיל לקנות חכמה ולב אין׃,Hebrew
בכל עת אהב הרע ואח לצרה יולד׃,Hebrew
אדם חסר לב תוקע כף ערב ערבה לפני רעהו׃,Hebrew
אהב פשע אהב מצה מגביה פתחו מבקש שבר׃,Hebrew
עקש לב לא ימצא טוב ונהפך בלשונו יפול ברעה׃,Hebrew
ילד כסיל לתוגה לו ולא ישמח אבי נבל׃,Hebrew
לב שמח ייטב גהה ורוח נכאה תיבש גרם׃,Hebrew
שחד מחיק רשע יקח להטות ארחות משפט׃,Hebrew
את פני מבין חכמה ועיני כסיל בקצה ארץ׃,Hebrew
כעס לאביו בן כסיל וממר ליולדתו׃,Hebrew
גם ענוש לצדיק לא טוב להכות נדיבים על ישר׃,Hebrew
חושך אמריו יודע דעת וקר רוח איש תבונה׃,Hebrew
גם אויל מחריש חכם יחשב אטם שפתיו נבון׃,Hebrew
לתאוה יבקש נפרד בכל תושיה יתגלע׃,Hebrew
לא יחפץ כסיל בתבונה כי אם בהתגלות לבו׃,Hebrew
בבוא רשע בא גם בוז ועם קלון חרפה׃,Hebrew
מים עמקים דברי פי איש נחל נבע מקור חכמה׃,Hebrew
שאת פני רשע לא טוב להטות צדיק במשפט׃,Hebrew
שפתי כסיל יבאו בריב ופיו למהלמות יקרא׃,Hebrew
פי כסיל מחתה לו ושפתיו מוקש נפשו׃,Hebrew
דברי נרגן כמתלהמים והם ירדו חדרי בטן׃,Hebrew
גם מתרפה במלאכתו אח הוא לבעל משחית׃,Hebrew
מגדל עז שם יהוה בו ירוץ צדיק ונשגב׃,Hebrew
הון עשיר קרית עזו וכחומה נשגבה במשכיתו׃,Hebrew
לפני שבר יגבה לב איש ולפני כבוד ענוה׃,Hebrew
משיב דבר בטרם ישמע אולת היא לו וכלמה׃,Hebrew
רוח איש יכלכל מחלהו ורוח נכאה מי ישאנה׃,Hebrew
לב נבון יקנה דעת ואזן חכמים תבקש דעת׃,Hebrew
מתן אדם ירחיב לו ולפני גדלים ינחנו׃,Hebrew
צדיק הראשון בריבו יבא רעהו וחקרו׃,Hebrew
מדינים ישבית הגורל ובין עצומים יפריד׃,Hebrew
אח נפשע מקרית עז ומדונים כבריח ארמון׃,Hebrew
מפרי פי איש תשבע בטנו תבואת שפתיו ישבע׃,Hebrew
מות וחיים ביד לשון ואהביה יאכל פריה׃,Hebrew
מצא אשה מצא טוב ויפק רצון מיהוה׃,Hebrew
תחנונים ידבר רש ועשיר יענה עזות׃,Hebrew
איש רעים להתרעע ויש אהב דבק מאח׃,Hebrew
טוב רש הולך בתמו מעקש שפתיו והוא כסיל׃,Hebrew
גם בלא דעת נפש לא טוב ואץ ברגלים חוטא׃,Hebrew
אולת אדם תסלף דרכו ועל יהוה יזעף לבו׃,Hebrew
הון יסיף רעים רבים ודל מרעהו יפרד׃,Hebrew
עד שקרים לא ינקה ויפיח כזבים לא ימלט׃,Hebrew
רבים יחלו פני נדיב וכל הרע לאיש מתן׃,Hebrew
כל אחי רש שנאהו אף כי מרעהו רחקו ממנו מרדף אמרים לא המה׃,Hebrew
קנה לב אהב נפשו שמר תבונה למצא טוב׃,Hebrew
עד שקרים לא ינקה ויפיח כזבים יאבד׃,Hebrew
לא נאוה לכסיל תענוג אף כי לעבד משל בשרים׃,Hebrew
שכל אדם האריך אפו ותפארתו עבר על פשע׃,Hebrew
נהם ככפיר זעף מלך וכטל על עשב רצונו׃,Hebrew
הות לאביו בן כסיל ודלף טרד מדיני אשה׃,Hebrew
בית והון נחלת אבות ומיהוה אשה משכלת׃,Hebrew
עצלה תפיל תרדמה ונפש רמיה תרעב׃,Hebrew
שמר מצוה שמר נפשו בוזה דרכיו יומת׃,Hebrew
מלוה יהוה חונן דל וגמלו ישלם לו׃,Hebrew
יסר בנך כי יש תקוה ואל המיתו אל תשא נפשך׃,Hebrew
גרל חמה נשא ענש כי אם תציל ועוד תוסף׃,Hebrew
שמע עצה וקבל מוסר למען תחכם באחריתך׃,Hebrew
רבות מחשבות בלב איש ועצת יהוה היא תקום׃,Hebrew
תאות אדם חסדו וטוב רש מאיש כזב׃,Hebrew
יראת יהוה לחיים ושבע ילין בל יפקד רע׃,Hebrew
טמן עצל ידו בצלחת גם אל פיהו לא ישיבנה׃,Hebrew
לץ תכה ופתי יערם והוכיח לנבון יבין דעת׃,Hebrew
משדד אב יבריח אם בן מביש ומחפיר׃,Hebrew
חדל בני לשמע מוסר לשגות מאמרי דעת׃,Hebrew
עד בליעל יליץ משפט ופי רשעים יבלע און׃,Hebrew
נכונו ללצים שפטים ומהלמות לגו כסילים׃,Hebrew
לץ היין המה שכר וכל שגה בו לא יחכם׃,Hebrew
נהם ככפיר אימת מלך מתעברו חוטא נפשו׃,Hebrew
כבוד לאיש שבת מריב וכל אויל יתגלע׃,Hebrew
מחרף עצל לא יחרש ישאל בקציר ואין׃,Hebrew
מים עמקים עצה בלב איש ואיש תבונה ידלנה׃,Hebrew
רב אדם יקרא איש חסדו ואיש אמונים מי ימצא׃,Hebrew
מתהלך בתמו צדיק אשרי בניו אחריו׃,Hebrew
מלך יושב על כסא דין מזרה בעיניו כל רע׃,Hebrew
מי יאמר זכיתי לבי טהרתי מחטאתי׃,Hebrew
אבן ואבן איפה ואיפה תועבת יהוה גם שניהם׃,Hebrew
גם במעלליו יתנכר נער אם זך ואם ישר פעלו׃,Hebrew
אזן שמעת ועין ראה יהוה עשה גם שניהם׃,Hebrew
אל תאהב שנה פן תורש פקח עיניך שבע לחם׃,Hebrew
רע רע יאמר הקונה ואזל לו אז יתהלל׃,Hebrew
יש זהב ורב פנינים וכלי יקר שפתי דעת׃,Hebrew
לקח בגדו כי ערב זר ובעד נכרים חבלהו׃,Hebrew
ערב לאיש לחם שקר ואחר ימלא פיהו חצץ׃,Hebrew
מחשבות בעצה תכון ובתחבלות עשה מלחמה׃,Hebrew
גולה סוד הולך רכיל ולפתה שפתיו לא תתערב׃,Hebrew
מקלל אביו ואמו ידעך נרו באישון חשך׃,Hebrew
נחלה מבחלת בראשנה ואחריתה לא תברך׃,Hebrew
אל תאמר אשלמה רע קוה ליהוה וישע לך׃,Hebrew
תועבת יהוה אבן ואבן ומאזני מרמה לא טוב׃,Hebrew
מיהוה מצעדי גבר ואדם מה יבין דרכו׃,Hebrew
מוקש אדם ילע קדש ואחר נדרים לבקר׃,Hebrew
מזרה רשעים מלך חכם וישב עליהם אופן׃,Hebrew
נר יהוה נשמת אדם חפש כל חדרי בטן׃,Hebrew
חסד ואמת יצרו מלך וסעד בחסד כסאו׃,Hebrew
תפארת בחורים כחם והדר זקנים שיבה׃,Hebrew
חברות פצע תמריק ברע ומכות חדרי בטן׃,Hebrew
פלגי מים לב מלך ביד יהוה על כל אשר יחפץ יטנו׃,Hebrew
כל דרך איש ישר בעיניו ותכן לבות יהוה׃,Hebrew
עשה צדקה ומשפט נבחר ליהוה מזבח׃,Hebrew
רום עינים ורחב לב נר רשעים חטאת׃,Hebrew
מחשבות חרוץ אך למותר וכל אץ אך למחסור׃,Hebrew
פעל אוצרות בלשון שקר הבל נדף מבקשי מות׃,Hebrew
שד רשעים יגורם כי מאנו לעשות משפט׃,Hebrew
הפכפך דרך איש וזר וזך ישר פעלו׃,Hebrew
טוב לשבת על פנת גג מאשת מדונים ובית חבר׃,Hebrew
נפש רשע אותה רע לא יחן בעיניו רעהו׃,Hebrew
בענש לץ יחכם פתי ובהשכיל לחכם יקח דעת׃,Hebrew
משכיל צדיק לבית רשע מסלף רשעים לרע׃,Hebrew
אטם אזנו מזעקת דל גם הוא יקרא ולא יענה׃,Hebrew
מתן בסתר יכפה אף ושחד בחק חמה עזה׃,Hebrew
שמחה לצדיק עשות משפט ומחתה לפעלי און׃,Hebrew
אדם תועה מדרך השכל בקהל רפאים ינוח׃,Hebrew
איש מחסור אהב שמחה אהב יין ושמן לא יעשיר׃,Hebrew
כפר לצדיק רשע ותחת ישרים בוגד׃,Hebrew
טוב שבת בארץ מדבר מאשת מדונים וכעס׃,Hebrew
אוצר נחמד ושמן בנוה חכם וכסיל אדם יבלענו׃,Hebrew
רדף צדקה וחסד ימצא חיים צדקה וכבוד׃,Hebrew
עיר גברים עלה חכם וירד עז מבטחה׃,Hebrew
שמר פיו ולשונו שמר מצרות נפשו׃,Hebrew
זד יהיר לץ שמו עושה בעברת זדון׃,Hebrew
תאות עצל תמיתנו כי מאנו ידיו לעשות׃,Hebrew
כל היום התאוה תאוה וצדיק יתן ולא יחשך׃,Hebrew
זבח רשעים תועבה אף כי בזמה יביאנו׃,Hebrew
עד כזבים יאבד ואיש שומע לנצח ידבר׃,Hebrew
העז איש רשע בפניו וישר הוא יכין דרכיו׃,Hebrew
אין חכמה ואין תבונה ואין עצה לנגד יהוה׃,Hebrew
סוס מוכן ליום מלחמה וליהוה התשועה׃,Hebrew
נבחר שם מעשר רב מכסף ומזהב חן טוב׃,Hebrew
עשיר ורש נפגשו עשה כלם יהוה׃,Hebrew
ערום ראה רעה ויסתר ופתיים עברו ונענשו׃,Hebrew
עקב ענוה יראת יהוה עשר וכבוד וחיים׃,Hebrew
צנים פחים בדרך עקש שומר נפשו ירחק מהם׃,Hebrew
חנך לנער על פי דרכו גם כי יזקין לא יסור ממנה׃,Hebrew
עשיר ברשים ימשול ועבד לוה לאיש מלוה׃,Hebrew
זורע עולה יקצור און ושבט עברתו יכלה׃,Hebrew
טוב עין הוא יברך כי נתן מלחמו לדל׃,Hebrew
גרש לץ ויצא מדון וישבת דין וקלון׃,Hebrew
אהב טהור לב חן שפתיו רעהו מלך׃,Hebrew
עיני יהוה נצרו דעת ויסלף דברי בגד׃,Hebrew
אמר עצל ארי בחוץ בתוך רחבות ארצח׃,Hebrew
שוחה עמקה פי זרות זעום יהוה יפול שם׃,Hebrew
אולת קשורה בלב נער שבט מוסר ירחיקנה ממנו׃,Hebrew
עשק דל להרבות לו נתן לעשיר אך למחסור׃,Hebrew
הט אזנך ושמע דברי חכמים ולבך תשית לדעתי׃,Hebrew
כי נעים כי תשמרם בבטנך יכנו יחדו על שפתיך׃,Hebrew
להיות ביהוה מבטחך הודעתיך היום אף אתה׃,Hebrew
הלא כתבתי לך שלשום במועצות ודעת׃,Hebrew
להודיעך קשט אמרי אמת להשיב אמרים אמת לשלחיך׃,Hebrew
אל תגזל דל כי דל הוא ואל תדכא עני בשער׃,Hebrew
כי יהוה יריב ריבם וקבע את קבעיהם נפש׃,Hebrew
אל תתרע את בעל אף ואת איש חמות לא תבוא׃,Hebrew
פן תאלף ארחתו ולקחת מוקש לנפשך׃,Hebrew
אל תהי בתקעי כף בערבים משאות׃,Hebrew
אם אין לך לשלם למה יקח משכבך מתחתיך׃,Hebrew
אל תסג גבול עולם אשר עשו אבותיך׃,Hebrew
חזית איש מהיר במלאכתו לפני מלכים יתיצב בל יתיצב לפני חשכים׃,Hebrew
כי תשב ללחום את מושל בין תבין את אשר לפניך׃,Hebrew
ושמת שכין בלעך אם בעל נפש אתה׃,Hebrew
אל תתאו למטעמותיו והוא לחם כזבים׃,Hebrew
אל תיגע להעשיר מבינתך חדל׃,Hebrew
התעוף עיניך בו ואיננו כי עשה יעשה לו כנפים כנשר ועיף השמים׃,Hebrew
אל תלחם את לחם רע עין ואל תתאו למטעמתיו׃,Hebrew
כי כמו שער בנפשו כן הוא אכל ושתה יאמר לך ולבו בל עמך׃,Hebrew
פתך אכלת תקיאנה ושחת דבריך הנעימים׃,Hebrew
באזני כסיל אל תדבר כי יבוז לשכל מליך׃,Hebrew
אל תסג גבול עולם ובשדי יתומים אל תבא׃,Hebrew
כי גאלם חזק הוא יריב את ריבם אתך׃,Hebrew
הביאה למוסר לבך ואזנך לאמרי דעת׃,Hebrew
אל תמנע מנער מוסר כי תכנו בשבט לא ימות׃,Hebrew
אתה בשבט תכנו ונפשו משאול תציל׃,Hebrew
בני אם חכם לבך ישמח לבי גם אני׃,Hebrew
ותעלזנה כליותי בדבר שפתיך מישרים׃,Hebrew
אל יקנא לבך בחטאים כי אם ביראת יהוה כל היום׃,Hebrew
כי אם יש אחרית ותקותך לא תכרת׃,Hebrew
שמע אתה בני וחכם ואשר בדרך לבך׃,Hebrew
אל תהי בסבאי יין בזללי בשר למו׃,Hebrew
כי סבא וזולל יורש וקרעים תלביש נומה׃,Hebrew
שמע לאביך זה ילדך ואל תבוז כי זקנה אמך׃,Hebrew
אמת קנה ואל תמכר חכמה ומוסר ובינה׃,Hebrew
גול יגול אבי צדיק יולד חכם וישמח בו׃,Hebrew
ישמח אביך ואמך ותגל יולדתך׃,Hebrew
תנה בני לבך לי ועיניך דרכי תרצנה׃,Hebrew
כי שוחה עמקה זונה ובאר צרה נכריה׃,Hebrew
אף היא כחתף תארב ובוגדים באדם תוסף׃,Hebrew
למי אוי למי אבוי למי מדונים למי שיח למי פצעים חנם למי חכללות עינים׃,Hebrew
למאחרים על היין לבאים לחקר ממסך׃,Hebrew
אל תרא יין כי יתאדם כי יתן בכיס עינו יתהלך במישרים׃,Hebrew
אחריתו כנחש ישך וכצפעני יפרש׃,Hebrew
עיניך יראו זרות ולבך ידבר תהפכות׃,Hebrew
והיית כשכב בלב ים וכשכב בראש חבל׃,Hebrew
הכוני בל חליתי הלמוני בל ידעתי מתי אקיץ אוסיף אבקשנו עוד׃,Hebrew
אל תקנא באנשי רעה ואל תתאו להיות אתם׃,Hebrew
כי שד יהגה לבם ועמל שפתיהם תדברנה׃,Hebrew
בחכמה יבנה בית ובתבונה יתכונן׃,Hebrew
ובדעת חדרים ימלאו כל הון יקר ונעים׃,Hebrew
גבר חכם בעוז ואיש דעת מאמץ כח׃,Hebrew
כי בתחבלות תעשה לך מלחמה ותשועה ברב יועץ׃,Hebrew
ראמות לאויל חכמות בשער לא יפתח פיהו׃,Hebrew
מחשב להרע לו בעל מזמות יקראו׃,Hebrew
זמת אולת חטאת ותועבת לאדם לץ׃,Hebrew
התרפית ביום צרה צר כחכה׃,Hebrew
הצל לקחים למות ומטים להרג אם תחשוך׃,Hebrew
כי תאמר הן לא ידענו זה הלא תכן לבות הוא יבין ונצר נפשך הוא ידע והשיב לאדם כפעלו׃,Hebrew
אכל בני דבש כי טוב ונפת מתוק על חכך׃,Hebrew
כן דעה חכמה לנפשך אם מצאת ויש אחרית ותקותך לא תכרת׃,Hebrew
אל תארב רשע לנוה צדיק אל תשדד רבצו׃,Hebrew
כי שבע יפול צדיק וקם ורשעים יכשלו ברעה׃,Hebrew
בנפל אויביך אל תשמח ובכשלו אל יגל לבך׃,Hebrew
פן יראה יהוה ורע בעיניו והשיב מעליו אפו׃,Hebrew
אל תתחר במרעים אל תקנא ברשעים׃,Hebrew
כי לא תהיה אחרית לרע נר רשעים ידעך׃,Hebrew
ירא את יהוה בני ומלך עם שונים אל תתערב׃,Hebrew
כי פתאם יקום אידם ופיד שניהם מי יודע׃,Hebrew
גם אלה לחכמים הכר פנים במשפט בל טוב׃,Hebrew
אמר לרשע צדיק אתה יקבהו עמים יזעמוהו לאמים׃,Hebrew
ולמוכיחים ינעם ועליהם תבוא ברכת טוב׃,Hebrew
שפתים ישק משיב דברים נכחים׃,Hebrew
הכן בחוץ מלאכתך ועתדה בשדה לך אחר ובנית ביתך׃,Hebrew
אל תהי עד חנם ברעך והפתית בשפתיך׃,Hebrew
אל תאמר כאשר עשה לי כן אעשה לו אשיב לאיש כפעלו׃,Hebrew
על שדה איש עצל עברתי ועל כרם אדם חסר לב׃,Hebrew
והנה עלה כלו קמשנים כסו פניו חרלים וגדר אבניו נהרסה׃,Hebrew
ואחזה אנכי אשית לבי ראיתי לקחתי מוסר׃,Hebrew
מעט שנות מעט תנומות מעט חבק ידים לשכב׃,Hebrew
ובא מתהלך רישך ומחסריך כאיש מגן׃,Hebrew
גם אלה משלי שלמה אשר העתיקו אנשי חזקיה מלך יהודה׃,Hebrew
כבד אלהים הסתר דבר וכבד מלכים חקר דבר׃,Hebrew
שמים לרום וארץ לעמק ולב מלכים אין חקר׃,Hebrew
הגו סיגים מכסף ויצא לצרף כלי׃,Hebrew
הגו רשע לפני מלך ויכון בצדק כסאו׃,Hebrew
אל תתהדר לפני מלך ובמקום גדלים אל תעמד׃,Hebrew
כי טוב אמר לך עלה הנה מהשפילך לפני נדיב אשר ראו עיניך׃,Hebrew
אל תצא לרב מהר פן מה תעשה באחריתה בהכלים אתך רעך׃,Hebrew
ריבך ריב את רעך וסוד אחר אל תגל׃,Hebrew
פן יחסדך שמע ודבתך לא תשוב׃,Hebrew
תפוחי זהב במשכיות כסף דבר דבר על אפניו׃,Hebrew
נזם זהב וחלי כתם מוכיח חכם על אזן שמעת׃,Hebrew
כצנת שלג ביום קציר ציר נאמן לשלחיו ונפש אדניו ישיב׃,Hebrew
נשיאים ורוח וגשם אין איש מתהלל במתת שקר׃,Hebrew
בארך אפים יפתה קצין ולשון רכה תשבר גרם׃,Hebrew
דבש מצאת אכל דיך פן תשבענו והקאתו׃,Hebrew
הקר רגלך מבית רעך פן ישבעך ושנאך׃,Hebrew
מפיץ וחרב וחץ שנון איש ענה ברעהו עד שקר׃,Hebrew
שן רעה ורגל מועדת מבטח בוגד ביום צרה׃,Hebrew
מעדה בגד ביום קרה חמץ על נתר ושר בשרים על לב רע׃,Hebrew
אם רעב שנאך האכלהו לחם ואם צמא השקהו מים׃,Hebrew
כי גחלים אתה חתה על ראשו ויהוה ישלם לך׃,Hebrew
רוח צפון תחולל גשם ופנים נזעמים לשון סתר׃,Hebrew
טוב שבת על פנת גג מאשת מדונים ובית חבר׃,Hebrew
מים קרים על נפש עיפה ושמועה טובה מארץ מרחק׃,Hebrew
מעין נרפש ומקור משחת צדיק מט לפני רשע׃,Hebrew
אכל דבש הרבות לא טוב וחקר כבדם כבוד׃,Hebrew
עיר פרוצה אין חומה איש אשר אין מעצר לרוחו׃,Hebrew
כשלג בקיץ וכמטר בקציר כן לא נאוה לכסיל כבוד׃,Hebrew
כצפור לנוד כדרור לעוף כן קללת חנם לא תבא׃,Hebrew
שוט לסוס מתג לחמור ושבט לגו כסילים׃,Hebrew
אל תען כסיל כאולתו פן תשוה לו גם אתה׃,Hebrew
ענה כסיל כאולתו פן יהיה חכם בעיניו׃,Hebrew
מקצה רגלים חמס שתה שלח דברים ביד כסיל׃,Hebrew
דליו שקים מפסח ומשל בפי כסילים׃,Hebrew
כצרור אבן במרגמה כן נותן לכסיל כבוד׃,Hebrew
חוח עלה ביד שכור ומשל בפי כסילים׃,Hebrew
רב מחולל כל ושכר כסיל ושכר עברים׃,Hebrew
ככלב שב על קאו כסיל שונה באולתו׃,Hebrew
ראית איש חכם בעיניו תקוה לכסיל ממנו׃,Hebrew
אמר עצל שחל בדרך ארי בין הרחבות׃,Hebrew
הדלת תסוב על צירה ועצל על מטתו׃,Hebrew
טמן עצל ידו בצלחת נלאה להשיבה אל פיו׃,Hebrew
חכם עצל בעיניו משבעה משיבי טעם׃,Hebrew
מחזיק באזני כלב עבר מתעבר על ריב לא לו׃,Hebrew
כמתלהלה הירה זקים חצים ומות׃,Hebrew
כן איש רמה את רעהו ואמר הלא משחק אני׃,Hebrew
באפס עצים תכבה אש ובאין נרגן ישתק מדון׃,Hebrew
פחם לגחלים ועצים לאש ואיש מדונים לחרחר ריב׃,Hebrew
דברי נרגן כמתלהמים והם ירדו חדרי בטן׃,Hebrew
כסף סיגים מצפה על חרש שפתים דלקים ולב רע׃,Hebrew
בשפתו ינכר שונא ובקרבו ישית מרמה׃,Hebrew
כי יחנן קולו אל תאמן בו כי שבע תועבות בלבו׃,Hebrew
תכסה שנאה במשאון תגלה רעתו בקהל׃,Hebrew
כרה שחת בה יפל וגלל אבן אליו תשוב׃,Hebrew
לשון שקר ישנא דכיו ופה חלק יעשה מדחה׃,Hebrew
אל תתהלל ביום מחר כי לא תדע מה ילד יום׃,Hebrew
יהללך זר ולא פיך נכרי ואל שפתיך׃,Hebrew
כבד אבן ונטל החול וכעס אויל כבד משניהם׃,Hebrew
אכזריות חמה ושטף אף ומי יעמד לפני קנאה׃,Hebrew
טובה תוכחת מגלה מאהבה מסתרת׃,Hebrew
נאמנים פצעי אוהב ונעתרות נשיקות שונא׃,Hebrew
נפש שבעה תבוס נפת ונפש רעבה כל מר מתוק׃,Hebrew
כצפור נודדת מן קנה כן איש נודד ממקומו׃,Hebrew
שמן וקטרת ישמח לב ומתק רעהו מעצת נפש׃,Hebrew
רעך ורעה אביך אל תעזב ובית אחיך אל תבוא ביום אידך טוב שכן קרוב מאח רחוק׃,Hebrew
חכם בני ושמח לבי ואשיבה חרפי דבר׃,Hebrew
ערום ראה רעה נסתר פתאים עברו נענשו׃,Hebrew
קח בגדו כי ערב זר ובעד נכריה חבלהו׃,Hebrew
מברך רעהו בקול גדול בבקר השכים קללה תחשב לו׃,Hebrew
דלף טורד ביום סגריר ואשת מדונים נשתוה׃,Hebrew
צפניה צפן רוח ושמן ימינו יקרא׃,Hebrew
ברזל בברזל יחד ואיש יחד פני רעהו׃,Hebrew
נצר תאנה יאכל פריה ושמר אדניו יכבד׃,Hebrew
כמים הפנים לפנים כן לב האדם לאדם׃,Hebrew
שאול ואבדה לא תשבענה ועיני האדם לא תשבענה׃,Hebrew
מצרף לכסף וכור לזהב ואיש לפי מהללו׃,Hebrew
אם תכתוש את האויל במכתש בתוך הריפות בעלי לא תסור מעליו אולתו׃,Hebrew
ידע תדע פני צאנך שית לבך לעדרים׃,Hebrew
כי לא לעולם חסן ואם נזר לדור דור׃,Hebrew
גלה חציר ונראה דשא ונאספו עשבות הרים׃,Hebrew
כבשים ללבושך ומחיר שדה עתודים׃,Hebrew
ודי חלב עזים ללחמך ללחם ביתך וחיים לנערותיך׃,Hebrew
נסו ואין רדף רשע וצדיקים ככפיר יבטח׃,Hebrew
בפשע ארץ רבים שריה ובאדם מבין ידע כן יאריך׃,Hebrew
גבר רש ועשק דלים מטר סחף ואין לחם׃,Hebrew
עזבי תורה יהללו רשע ושמרי תורה יתגרו בם׃,Hebrew
אנשי רע לא יבינו משפט ומבקשי יהוה יבינו כל׃,Hebrew
טוב רש הולך בתמו מעקש דרכים והוא עשיר׃,Hebrew
נוצר תורה בן מבין ורעה זוללים יכלים אביו׃,Hebrew
מרבה הונו בנשך ובתרבית לחונן דלים יקבצנו׃,Hebrew
מסיר אזנו משמע תורה גם תפלתו תועבה׃,Hebrew
משגה ישרים בדרך רע בשחותו הוא יפול ותמימים ינחלו טוב׃,Hebrew
חכם בעיניו איש עשיר ודל מבין יחקרנו׃,Hebrew
בעלץ צדיקים רבה תפארת ובקום רשעים יחפש אדם׃,Hebrew
מכסה פשעיו לא יצליח ומודה ועזב ירחם׃,Hebrew
אשרי אדם מפחד תמיד ומקשה לבו יפול ברעה׃,Hebrew
ארי נהם ודב שוקק משל רשע על עם דל׃,Hebrew
נגיד חסר תבונות ורב מעשקות שנאי בצע יאריך ימים׃,Hebrew
אדם עשק בדם נפש עד בור ינוס אל יתמכו בו׃,Hebrew
הולך תמים יושע ונעקש דרכים יפול באחת׃,Hebrew
עבד אדמתו ישבע לחם ומרדף רקים ישבע ריש׃,Hebrew
איש אמונות רב ברכות ואץ להעשיר לא ינקה׃,Hebrew
הכר פנים לא טוב ועל פת לחם יפשע גבר׃,Hebrew
נבהל להון איש רע עין ולא ידע כי חסר יבאנו׃,Hebrew
מוכיח אדם אחרי חן ימצא ממחליק לשון׃,Hebrew
גוזל אביו ואמו ואמר אין פשע חבר הוא לאיש משחית׃,Hebrew
רחב נפש יגרה מדון ובוטח על יהוה ידשן׃,Hebrew
בוטח בלבו הוא כסיל והולך בחכמה הוא ימלט׃,Hebrew
נותן לרש אין מחסור ומעלים עיניו רב מארות׃,Hebrew
בקום רשעים יסתר אדם ובאבדם ירבו צדיקים׃,Hebrew
איש תוכחות מקשה ערף פתע ישבר ואין מרפא׃,Hebrew
ברבות צדיקים ישמח העם ובמשל רשע יאנח עם׃,Hebrew
איש אהב חכמה ישמח אביו ורעה זונות יאבד הון׃,Hebrew
מלך במשפט יעמיד ארץ ואיש תרומות יהרסנה׃,Hebrew
גבר מחליק על רעהו רשת פורש על פעמיו׃,Hebrew
בפשע איש רע מוקש וצדיק ירון ושמח׃,Hebrew
ידע צדיק דין דלים רשע לא יבין דעת׃,Hebrew
אנשי לצון יפיחו קריה וחכמים ישיבו אף׃,Hebrew
איש חכם נשפט את איש אויל ורגז ושחק ואין נחת׃,Hebrew
אנשי דמים ישנאו תם וישרים יבקשו נפשו׃,Hebrew
כל רוחו יוציא כסיל וחכם באחור ישבחנה׃,Hebrew
משל מקשיב על דבר שקר כל משרתיו רשעים׃,Hebrew
רש ואיש תככים נפגשו מאיר עיני שניהם יהוה׃,Hebrew
מלך שופט באמת דלים כסאו לעד יכון׃,Hebrew
שבט ותוכחת יתן חכמה ונער משלח מביש אמו׃,Hebrew
ברבות רשעים ירבה פשע וצדיקים במפלתם יראו׃,Hebrew
יסר בנך ויניחך ויתן מעדנים לנפשך׃,Hebrew
באין חזון יפרע עם ושמר תורה אשרהו׃,Hebrew
בדברים לא יוסר עבד כי יבין ואין מענה׃,Hebrew
חזית איש אץ בדבריו תקוה לכסיל ממנו׃,Hebrew
מפנק מנער עבדו ואחריתו יהיה מנון׃,Hebrew
איש אף יגרה מדון ובעל חמה רב פשע׃,Hebrew
גאות אדם תשפילנו ושפל רוח יתמך כבוד׃,Hebrew
חולק עם גנב שונא נפשו אלה ישמע ולא יגיד׃,Hebrew
חרדת אדם יתן מוקש ובוטח ביהוה ישגב׃,Hebrew
רבים מבקשים פני מושל ומיהוה משפט איש׃,Hebrew
תועבת צדיקים איש עול ותועבת רשע ישר דרך׃,Hebrew
דברי אגור בן יקה המשא נאם הגבר לאיתיאל לאיתיאל ואכל׃,Hebrew
כי בער אנכי מאיש ולא בינת אדם לי׃,Hebrew
ולא למדתי חכמה ודעת קדשים אדע׃,Hebrew
מי עלה שמים וירד מי אסף רוח בחפניו מי צרר מים בשמלה מי הקים כל אפסי ארץ מה שמו ומה שם בנו כי תדע׃,Hebrew
כל אמרת אלוה צרופה מגן הוא לחסים בו׃,Hebrew
אל תוסף על דבריו פן יוכיח בך ונכזבת׃,Hebrew
שתים שאלתי מאתך אל תמנע ממני בטרם אמות׃,Hebrew
שוא ודבר כזב הרחק ממני ראש ועשר אל תתן לי הטריפני לחם חקי׃,Hebrew
פן אשבע וכחשתי ואמרתי מי יהוה ופן אורש וגנבתי ותפשתי שם אלהי׃,Hebrew
אל תלשן עבד אל אדנו פן יקללך ואשמת׃,Hebrew
דור אביו יקלל ואת אמו לא יברך׃,Hebrew
דור טהור בעיניו ומצאתו לא רחץ׃,Hebrew
דור מה רמו עיניו ועפעפיו ינשאו׃,Hebrew
דור חרבות שניו ומאכלות מתלעתיו לאכל עניים מארץ ואביונים מאדם׃,Hebrew
לעלוקה שתי בנות הב הב שלוש הנה לא תשבענה ארבע לא אמרו הון׃,Hebrew
שאול ועצר רחם ארץ לא שבעה מים ואש לא אמרה הון׃,Hebrew
עין תלעג לאב ותבוז ליקהת אם יקרוה ערבי נחל ויאכלוה בני נשר׃,Hebrew
שלשה המה נפלאו ממני וארבע לא ידעתים׃,Hebrew
דרך הנשר בשמים דרך נחש עלי צור דרך אניה בלב ים ודרך גבר בעלמה׃,Hebrew
כן דרך אשה מנאפת אכלה ומחתה פיה ואמרה לא פעלתי און׃,Hebrew
תחת שלוש רגזה ארץ ותחת ארבע לא תוכל שאת׃,Hebrew
תחת עבד כי ימלוך ונבל כי ישבע לחם׃,Hebrew
תחת שנואה כי תבעל ושפחה כי תירש גברתה׃,Hebrew
ארבעה הם קטני ארץ והמה חכמים מחכמים׃,Hebrew
הנמלים עם לא עז ויכינו בקיץ לחמם׃,Hebrew
שפנים עם לא עצום וישימו בסלע ביתם׃,Hebrew
מלך אין לארבה ויצא חצץ כלו׃,Hebrew
שממית בידים תתפש והיא בהיכלי מלך׃,Hebrew
שלשה המה מיטיבי צעד וארבעה מיטבי לכת׃,Hebrew
ליש גבור בבהמה ולא ישוב מפני כל׃,Hebrew
זרזיר מתנים או תיש ומלך אלקום עמו׃,Hebrew
אם נבלת בהתנשא ואם זמות יד לפה׃,Hebrew
כי מיץ חלב יוציא חמאה ומיץ אף יוציא דם ומיץ אפים יוציא ריב׃,Hebrew
דברי למואל מלך משא אשר יסרתו אמו׃,Hebrew
מה ברי ומה בר בטני ומה בר נדרי׃,Hebrew
אל תתן לנשים חילך ודרכיך למחות מלכין׃,Hebrew
אל למלכים למואל אל למלכים שתו יין ולרוזנים או שכר׃,Hebrew
פן ישתה וישכח מחקק וישנה דין כל בני עני׃,Hebrew
תנו שכר לאובד ויין למרי נפש׃,Hebrew
ישתה וישכח רישו ועמלו לא יזכר עוד׃,Hebrew
פתח פיך לאלם אל דין כל בני חלוף׃,Hebrew
פתח פיך שפט צדק ודין עני ואביון׃,Hebrew
אשת חיל מי ימצא ורחק מפנינים מכרה׃,Hebrew
בטח בה לב בעלה ושלל לא יחסר׃,Hebrew
גמלתהו טוב ולא רע כל ימי חייה׃,Hebrew
דרשה צמר ופשתים ותעש בחפץ כפיה׃,Hebrew
היתה כאניות סוחר ממרחק תביא לחמה׃,Hebrew
ותקם בעוד לילה ותתן טרף לביתה וחק לנערתיה׃,Hebrew
זממה שדה ותקחהו מפרי כפיה נטע כרם׃,Hebrew
חגרה בעוז מתניה ותאמץ זרעותיה׃,Hebrew
טעמה כי טוב סחרה לא יכבה בליל נרה׃,Hebrew
ידיה שלחה בכישור וכפיה תמכו פלך׃,Hebrew
כפה פרשה לעני וידיה שלחה לאביון׃,Hebrew
לא תירא לביתה משלג כי כל ביתה לבש שנים׃,Hebrew
מרבדים עשתה לה שש וארגמן לבושה׃,Hebrew
נודע בשערים בעלה בשבתו עם זקני ארץ׃,Hebrew
סדין עשתה ותמכר וחגור נתנה לכנעני׃,Hebrew
עז והדר לבושה ותשחק ליום אחרון׃,Hebrew
פיה פתחה בחכמה ותורת חסד על לשונה׃,Hebrew
צופיה הליכות ביתה ולחם עצלות לא תאכל׃,Hebrew
קמו בניה ויאשרוה בעלה ויהללה׃,Hebrew
רבות בנות עשו חיל ואת עלית על כלנה׃,Hebrew
שקר החן והבל היפי אשה יראת יהוה היא תתהלל׃,Hebrew
תנו לה מפרי ידיה ויהללוה בשערים מעשיה׃,Hebrew
דברי קהלת בן דוד מלך בירושלם׃,Hebrew
הבל הבלים אמר קהלת הבל הבלים הכל הבל׃,Hebrew
מה יתרון לאדם בכל עמלו שיעמל תחת השמש׃,Hebrew
דור הלך ודור בא והארץ לעולם עמדת׃,Hebrew
וזרח השמש ובא השמש ואל מקומו שואף זורח הוא שם׃,Hebrew
הולך אל דרום וסובב אל צפון סובב סבב הולך הרוח ועל סביבתיו שב הרוח׃,Hebrew
כל הנחלים הלכים אל הים והים איננו מלא אל מקום שהנחלים הלכים שם הם שבים ללכת׃,Hebrew
כל הדברים יגעים לא יוכל איש לדבר לא תשבע עין לראות ולא תמלא אזן משמע׃,Hebrew
מה שהיה הוא שיהיה ומה שנעשה הוא שיעשה ואין כל חדש תחת השמש׃,Hebrew
יש דבר שיאמר ראה זה חדש הוא כבר היה לעלמים אשר היה מלפננו׃,Hebrew
אין זכרון לראשנים וגם לאחרנים שיהיו לא יהיה להם זכרון עם שיהיו לאחרנה׃,Hebrew
אני קהלת הייתי מלך על ישראל בירושלם׃,Hebrew
ונתתי את לבי לדרוש ולתור בחכמה על כל אשר נעשה תחת השמים הוא ענין רע נתן אלהים לבני האדם לענות בו׃,Hebrew
ראיתי את כל המעשים שנעשו תחת השמש והנה הכל הבל ורעות רוח׃,Hebrew
מעות לא יוכל לתקן וחסרון לא יוכל להמנות׃,Hebrew
דברתי אני עם לבי לאמר אני הנה הגדלתי והוספתי חכמה על כל אשר היה לפני על ירושלם ולבי ראה הרבה חכמה ודעת׃,Hebrew
ואתנה לבי לדעת חכמה ודעת הוללות ושכלות ידעתי שגם זה הוא רעיון רוח׃,Hebrew
כי ברב חכמה רב כעס ויוסיף דעת יוסיף מכאוב׃,Hebrew
אמרתי אני בלבי לכה נא אנסכה בשמחה וראה בטוב והנה גם הוא הבל׃,Hebrew
לשחוק אמרתי מהולל ולשמחה מה זה עשה׃,Hebrew
תרתי בלבי למשוך ביין את בשרי ולבי נהג בחכמה ולאחז בסכלות עד אשר אראה אי זה טוב לבני האדם אשר יעשו תחת השמים מספר ימי חייהם׃,Hebrew
הגדלתי מעשי בניתי לי בתים נטעתי לי כרמים׃,Hebrew
עשיתי לי גנות ופרדסים ונטעתי בהם עץ כל פרי׃,Hebrew
עשיתי לי ברכות מים להשקות מהם יער צומח עצים׃,Hebrew
קניתי עבדים ושפחות ובני בית היה לי גם מקנה בקר וצאן הרבה היה לי מכל שהיו לפני בירושלם׃,Hebrew
כנסתי לי גם כסף וזהב וסגלת מלכים והמדינות עשיתי לי שרים ושרות ותענוגת בני האדם שדה ושדות׃,Hebrew
וגדלתי והוספתי מכל שהיה לפני בירושלם אף חכמתי עמדה לי׃,Hebrew
וכל אשר שאלו עיני לא אצלתי מהם לא מנעתי את לבי מכל שמחה כי לבי שמח מכל עמלי וזה היה חלקי מכל עמלי׃,Hebrew
ופניתי אני בכל מעשי שעשו ידי ובעמל שעמלתי לעשות והנה הכל הבל ורעות רוח ואין יתרון תחת השמש׃,Hebrew
ופניתי אני לראות חכמה והוללות וסכלות כי מה האדם שיבוא אחרי המלך את אשר כבר עשוהו׃,Hebrew
וראיתי אני שיש יתרון לחכמה מן הסכלות כיתרון האור מן החשך׃,Hebrew
החכם עיניו בראשו והכסיל בחשך הולך וידעתי גם אני שמקרה אחד יקרה את כלם׃,Hebrew
ואמרתי אני בלבי כמקרה הכסיל גם אני יקרני ולמה חכמתי אני אז יותר ודברתי בלבי שגם זה הבל׃,Hebrew
כי אין זכרון לחכם עם הכסיל לעולם בשכבר הימים הבאים הכל נשכח ואיך ימות החכם עם הכסיל׃,Hebrew
ושנאתי את החיים כי רע עלי המעשה שנעשה תחת השמש כי הכל הבל ורעות רוח׃,Hebrew
ושנאתי אני את כל עמלי שאני עמל תחת השמש שאניחנו לאדם שיהיה אחרי׃,Hebrew
ומי יודע החכם יהיה או סכל וישלט בכל עמלי שעמלתי ושחכמתי תחת השמש גם זה הבל׃,Hebrew
וסבותי אני ליאש את לבי על כל העמל שעמלתי תחת השמש׃,Hebrew
כי יש אדם שעמלו בחכמה ובדעת ובכשרון ולאדם שלא עמל בו יתננו חלקו גם זה הבל ורעה רבה׃,Hebrew
כי מה הוה לאדם בכל עמלו וברעיון לבו שהוא עמל תחת השמש׃,Hebrew
כי כל ימיו מכאבים וכעס ענינו גם בלילה לא שכב לבו גם זה הבל הוא׃,Hebrew
אין טוב באדם שיאכל ושתה והראה את נפשו טוב בעמלו גם זה ראיתי אני כי מיד האלהים היא׃,Hebrew
כי מי יאכל ומי יחוש חוץ ממני׃,Hebrew
כי לאדם שטוב לפניו נתן חכמה ודעת ושמחה ולחוטא נתן ענין לאסוף ולכנוס לתת לטוב לפני האלהים גם זה הבל ורעות רוח׃,Hebrew
לכל זמן ועת לכל חפץ תחת השמים׃,Hebrew
עת ללדת ועת למות עת לטעת ועת לעקור נטוע׃,Hebrew
עת להרוג ועת לרפוא עת לפרוץ ועת לבנות׃,Hebrew
עת לבכות ועת לשחוק עת ספוד ועת רקוד׃,Hebrew
עת להשליך אבנים ועת כנוס אבנים עת לחבוק ועת לרחק מחבק׃,Hebrew
עת לבקש ועת לאבד עת לשמור ועת להשליך׃,Hebrew
עת לקרוע ועת לתפור עת לחשות ועת לדבר׃,Hebrew
עת לאהב ועת לשנא עת מלחמה ועת שלום׃,Hebrew
מה יתרון העושה באשר הוא עמל׃,Hebrew
ראיתי את הענין אשר נתן אלהים לבני האדם לענות בו׃,Hebrew
את הכל עשה יפה בעתו גם את העלם נתן בלבם מבלי אשר לא ימצא האדם את המעשה אשר עשה האלהים מראש ועד סוף׃,Hebrew
ידעתי כי אין טוב בם כי אם לשמוח ולעשות טוב בחייו׃,Hebrew
וגם כל האדם שיאכל ושתה וראה טוב בכל עמלו מתת אלהים היא׃,Hebrew
ידעתי כי כל אשר יעשה האלהים הוא יהיה לעולם עליו אין להוסיף וממנו אין לגרע והאלהים עשה שיראו מלפניו׃,Hebrew
מה שהיה כבר הוא ואשר להיות כבר היה והאלהים יבקש את נרדף׃,Hebrew
ועוד ראיתי תחת השמש מקום המשפט שמה הרשע ומקום הצדק שמה הרשע׃,Hebrew
אמרתי אני בלבי את הצדיק ואת הרשע ישפט האלהים כי עת לכל חפץ ועל כל המעשה שם׃,Hebrew
אמרתי אני בלבי על דברת בני האדם לברם האלהים ולראות שהם בהמה המה להם׃,Hebrew
כי מקרה בני האדם ומקרה הבהמה ומקרה אחד להם כמות זה כן מות זה ורוח אחד לכל ומותר האדם מן הבהמה אין כי הכל הבל׃,Hebrew
הכל הולך אל מקום אחד הכל היה מן העפר והכל שב אל העפר׃,Hebrew
מי יודע רוח בני האדם העלה היא למעלה ורוח הבהמה הירדת היא למטה לארץ׃,Hebrew
וראיתי כי אין טוב מאשר ישמח האדם במעשיו כי הוא חלקו כי מי יביאנו לראות במה שיהיה אחריו׃,Hebrew
ושבתי אני ואראה את כל העשקים אשר נעשים תחת השמש והנה דמעת העשקים ואין להם מנחם ומיד עשקיהם כח ואין להם מנחם׃,Hebrew
ושבח אני את המתים שכבר מתו מן החיים אשר המה חיים עדנה׃,Hebrew
וטוב משניהם את אשר עדן לא היה אשר לא ראה את המעשה הרע אשר נעשה תחת השמש׃,Hebrew
וראיתי אני את כל עמל ואת כל כשרון המעשה כי היא קנאת איש מרעהו גם זה הבל ורעות רוח׃,Hebrew
הכסיל חבק את ידיו ואכל את בשרו׃,Hebrew
טוב מלא כף נחת ממלא חפנים עמל ורעות רוח׃,Hebrew
ושבתי אני ואראה הבל תחת השמש׃,Hebrew
יש אחד ואין שני גם בן ואח אין לו ואין קץ לכל עמלו גם עיניו לא תשבע עשר ולמי אני עמל ומחסר את נפשי מטובה גם זה הבל וענין רע הוא׃,Hebrew
טובים השנים מן האחד אשר יש להם שכר טוב בעמלם׃,Hebrew
כי אם יפלו האחד יקים את חברו ואילו האחד שיפול ואין שני להקימו׃,Hebrew
גם אם ישכבו שנים וחם להם ולאחד איך יחם׃,Hebrew
ואם יתקפו האחד השנים יעמדו נגדו והחוט המשלש לא במהרה ינתק׃,Hebrew
טוב ילד מסכן וחכם ממלך זקן וכסיל אשר לא ידע להזהר עוד׃,Hebrew
כי מבית הסורים יצא למלך כי גם במלכותו נולד רש׃,Hebrew
ראיתי את כל החיים המהלכים תחת השמש עם הילד השני אשר יעמד תחתיו׃,Hebrew
אין קץ לכל העם לכל אשר היה לפניהם גם האחרונים לא ישמחו בו כי גם זה הבל ורעיון רוח׃,Hebrew
שמר רגליך כאשר תלך אל בית האלהים וקרוב לשמע מתת הכסילים זבח כי אינם יודעים לעשות רע׃,Hebrew
אל תבהל על פיך ולבך אל ימהר להוציא דבר לפני האלהים כי האלהים בשמים ואתה על הארץ על כן יהיו דבריך מעטים׃,Hebrew
כי בא החלום ברב ענין וקול כסיל ברב דברים׃,Hebrew
כאשר תדר נדר לאלהים אל תאחר לשלמו כי אין חפץ בכסילים את אשר תדר שלם׃,Hebrew
טוב אשר לא תדר משתדור ולא תשלם׃,Hebrew
אל תתן את פיך לחטיא את בשרך ואל תאמר לפני המלאך כי שגגה היא למה יקצף האלהים על קולך וחבל את מעשה ידיך׃,Hebrew
כי ברב חלמות והבלים ודברים הרבה כי את האלהים ירא׃,Hebrew
אם עשק רש וגזל משפט וצדק תראה במדינה אל תתמה על החפץ כי גבה מעל גבה שמר וגבהים עליהם׃,Hebrew
ויתרון ארץ בכל היא מלך לשדה נעבד׃,Hebrew
אהב כסף לא ישבע כסף ומי אהב בהמון לא תבואה גם זה הבל׃,Hebrew
ברבות הטובה רבו אוכליה ומה כשרון לבעליה כי אם ראית עיניו׃,Hebrew
מתוקה שנת העבד אם מעט ואם הרבה יאכל והשבע לעשיר איננו מניח לו לישון׃,Hebrew
יש רעה חולה ראיתי תחת השמש עשר שמור לבעליו לרעתו׃,Hebrew
ואבד העשר ההוא בענין רע והוליד בן ואין בידו מאומה׃,Hebrew
כאשר יצא מבטן אמו ערום ישוב ללכת כשבא ומאומה לא ישא בעמלו שילך בידו׃,Hebrew
וגם זה רעה חולה כל עמת שבא כן ילך ומה יתרון לו שיעמל לרוח׃,Hebrew
גם כל ימיו בחשך יאכל וכעס הרבה וחליו וקצף׃,Hebrew
הנה אשר ראיתי אני טוב אשר יפה לאכול ולשתות ולראות טובה בכל עמלו שיעמל תחת השמש מספר ימי חיו אשר נתן לו האלהים כי הוא חלקו׃,Hebrew
גם כל האדם אשר נתן לו האלהים עשר ונכסים והשליטו לאכל ממנו ולשאת את חלקו ולשמח בעמלו זה מתת אלהים היא׃,Hebrew
כי לא הרבה יזכר את ימי חייו כי האלהים מענה בשמחת לבו׃,Hebrew
יש רעה אשר ראיתי תחת השמש ורבה היא על האדם׃,Hebrew
איש אשר יתן לו האלהים עשר ונכסים וכבוד ואיננו חסר לנפשו מכל אשר יתאוה ולא ישליטנו האלהים לאכל ממנו כי איש נכרי יאכלנו זה הבל וחלי רע הוא׃,Hebrew
אם יוליד איש מאה ושנים רבות יחיה ורב שיהיו ימי שניו ונפשו לא תשבע מן הטובה וגם קבורה לא היתה לו אמרתי טוב ממנו הנפל׃,Hebrew
כי בהבל בא ובחשך ילך ובחשך שמו יכסה׃,Hebrew
גם שמש לא ראה ולא ידע נחת לזה מזה׃,Hebrew
ואלו חיה אלף שנים פעמים וטובה לא ראה הלא אל מקום אחד הכל הולך׃,Hebrew
כל עמל האדם לפיהו וגם הנפש לא תמלא׃,Hebrew
כי מה יותר לחכם מן הכסיל מה לעני יודע להלך נגד החיים׃,Hebrew
טוב מראה עינים מהלך נפש גם זה הבל ורעות רוח׃,Hebrew
מה שהיה כבר נקרא שמו ונודע אשר הוא אדם ולא יוכל לדין עם שהתקיף ממנו׃,Hebrew
כי יש דברים הרבה מרבים הבל מה יתר לאדם׃,Hebrew
כי מי יודע מה טוב לאדם בחיים מספר ימי חיי הבלו ויעשם כצל אשר מי יגיד לאדם מה יהיה אחריו תחת השמש׃,Hebrew
טוב שם משמן טוב ויום המות מיום הולדו׃,Hebrew
טוב ללכת אל בית אבל מלכת אל בית משתה באשר הוא סוף כל האדם והחי יתן אל לבו׃,Hebrew
טוב כעס משחק כי ברע פנים ייטב לב׃,Hebrew
לב חכמים בבית אבל ולב כסילים בבית שמחה׃,Hebrew
טוב לשמע גערת חכם מאיש שמע שיר כסילים׃,Hebrew
כי כקול הסירים תחת הסיר כן שחק הכסיל וגם זה הבל׃,Hebrew
כי העשק יהולל חכם ויאבד את לב מתנה׃,Hebrew
טוב אחרית דבר מראשיתו טוב ארך רוח מגבה רוח׃,Hebrew
אל תבהל ברוחך לכעוס כי כעס בחיק כסילים ינוח׃,Hebrew
אל תאמר מה היה שהימים הראשנים היו טובים מאלה כי לא מחכמה שאלת על זה׃,Hebrew
טובה חכמה עם נחלה ויתר לראי השמש׃,Hebrew
כי בצל החכמה בצל הכסף ויתרון דעת החכמה תחיה בעליה׃,Hebrew
ראה את מעשה האלהים כי מי יוכל לתקן את אשר עותו׃,Hebrew
ביום טובה היה בטוב וביום רעה ראה גם את זה לעמת זה עשה האלהים על דברת שלא ימצא האדם אחריו מאומה׃,Hebrew
את הכל ראיתי בימי הבלי יש צדיק אבד בצדקו ויש רשע מאריך ברעתו׃,Hebrew
אל תהי צדיק הרבה ואל תתחכם יותר למה תשומם׃,Hebrew
אל תרשע הרבה ואל תהי סכל למה תמות בלא עתך׃,Hebrew
טוב אשר תאחז בזה וגם מזה אל תנח את ידך כי ירא אלהים יצא את כלם׃,Hebrew
החכמה תעז לחכם מעשרה שליטים אשר היו בעיר׃,Hebrew
כי אדם אין צדיק בארץ אשר יעשה טוב ולא יחטא׃,Hebrew
גם לכל הדברים אשר ידברו אל תתן לבך אשר לא תשמע את עבדך מקללך׃,Hebrew
כי גם פעמים רבות ידע לבך אשר גם את קללת אחרים׃,Hebrew
כל זה נסיתי בחכמה אמרתי אחכמה והיא רחוקה ממני׃,Hebrew
רחוק מה שהיה ועמק עמק מי ימצאנו׃,Hebrew
סבותי אני ולבי לדעת ולתור ובקש חכמה וחשבון ולדעת רשע כסל והסכלות הוללות׃,Hebrew
ומוצא אני מר ממות את האשה אשר היא מצודים וחרמים לבה אסורים ידיה טוב לפני האלהים ימלט ממנה וחוטא ילכד בה׃,Hebrew
ראה זה מצאתי אמרה קהלת אחת לאחת למצא חשבון׃,Hebrew
אשר עוד בקשה נפשי ולא מצאתי אדם אחד מאלף מצאתי ואשה בכל אלה לא מצאתי׃,Hebrew
לבד ראה זה מצאתי אשר עשה האלהים את האדם ישר והמה בקשו חשבנות רבים׃,Hebrew
מי כהחכם ומי יודע פשר דבר חכמת אדם תאיר פניו ועז פניו ישנא׃,Hebrew
אני פי מלך שמור ועל דברת שבועת אלהים׃,Hebrew
אל תבהל מפניו תלך אל תעמד בדבר רע כי כל אשר יחפץ יעשה׃,Hebrew
באשר דבר מלך שלטון ומי יאמר לו מה תעשה׃,Hebrew
שומר מצוה לא ידע דבר רע ועת ומשפט ידע לב חכם׃,Hebrew
כי לכל חפץ יש עת ומשפט כי רעת האדם רבה עליו׃,Hebrew
כי איננו ידע מה שיהיה כי כאשר יהיה מי יגיד לו׃,Hebrew
אין אדם שליט ברוח לכלוא את הרוח ואין שלטון ביום המות ואין משלחת במלחמה ולא ימלט רשע את בעליו׃,Hebrew
את כל זה ראיתי ונתון את לבי לכל מעשה אשר נעשה תחת השמש עת אשר שלט האדם באדם לרע לו׃,Hebrew
ובכן ראיתי רשעים קברים ובאו וממקום קדוש יהלכו וישתכחו בעיר אשר כן עשו גם זה הבל׃,Hebrew
אשר אין נעשה פתגם מעשה הרעה מהרה על כן מלא לב בני האדם בהם לעשות רע׃,Hebrew
אשר חטא עשה רע מאת ומאריך לו כי גם יודע אני אשר יהיה טוב ליראי האלהים אשר ייראו מלפניו׃,Hebrew
וטוב לא יהיה לרשע ולא יאריך ימים כצל אשר איננו ירא מלפני אלהים׃,Hebrew
יש הבל אשר נעשה על הארץ אשר יש צדיקים אשר מגיע אלהם כמעשה הרשעים ויש רשעים שמגיע אלהם כמעשה הצדיקים אמרתי שגם זה הבל׃,Hebrew
ושבחתי אני את השמחה אשר אין טוב לאדם תחת השמש כי אם לאכול ולשתות ולשמוח והוא ילונו בעמלו ימי חייו אשר נתן לו האלהים תחת השמש׃,Hebrew
כאשר נתתי את לבי לדעת חכמה ולראות את הענין אשר נעשה על הארץ כי גם ביום ובלילה שנה בעיניו איננו ראה׃,Hebrew
וראיתי את כל מעשה האלהים כי לא יוכל האדם למצוא את המעשה אשר נעשה תחת השמש בשל אשר יעמל האדם לבקש ולא ימצא וגם אם יאמר החכם לדעת לא יוכל למצא׃,Hebrew
כי את כל זה נתתי אל לבי ולבור את כל זה אשר הצדיקים והחכמים ועבדיהם ביד האלהים גם אהבה גם שנאה אין יודע האדם הכל לפניהם׃,Hebrew
הכל כאשר לכל מקרה אחד לצדיק ולרשע לטוב ולטהור ולטמא ולזבח ולאשר איננו זבח כטוב כחטא הנשבע כאשר שבועה ירא׃,Hebrew
זה רע בכל אשר נעשה תחת השמש כי מקרה אחד לכל וגם לב בני האדם מלא רע והוללות בלבבם בחייהם ואחריו אל המתים׃,Hebrew
כי מי אשר יבחר אל כל החיים יש בטחון כי לכלב חי הוא טוב מן האריה המת׃,Hebrew
כי החיים יודעים שימתו והמתים אינם יודעים מאומה ואין עוד להם שכר כי נשכח זכרם׃,Hebrew
גם אהבתם גם שנאתם גם קנאתם כבר אבדה וחלק אין להם עוד לעולם בכל אשר נעשה תחת השמש׃,Hebrew
לך אכל בשמחה לחמך ושתה בלב טוב יינך כי כבר רצה האלהים את מעשיך׃,Hebrew
בכל עת יהיו בגדיך לבנים ושמן על ראשך אל יחסר׃,Hebrew
ראה חיים עם אשה אשר אהבת כל ימי חיי הבלך אשר נתן לך תחת השמש כל ימי הבלך כי הוא חלקך בחיים ובעמלך אשר אתה עמל תחת השמש׃,Hebrew
כל אשר תמצא ידך לעשות בכחך עשה כי אין מעשה וחשבון ודעת וחכמה בשאול אשר אתה הלך שמה׃,Hebrew
שבתי וראה תחת השמש כי לא לקלים המרוץ ולא לגבורים המלחמה וגם לא לחכמים לחם וגם לא לנבנים עשר וגם לא לידעים חן כי עת ופגע יקרה את כלם׃,Hebrew
כי גם לא ידע האדם את עתו כדגים שנאחזים במצודה רעה וכצפרים האחזות בפח כהם יוקשים בני האדם לעת רעה כשתפול עליהם פתאם׃,Hebrew
גם זה ראיתי חכמה תחת השמש וגדולה היא אלי׃,Hebrew
עיר קטנה ואנשים בה מעט ובא אליה מלך גדול וסבב אתה ובנה עליה מצודים גדלים׃,Hebrew
ומצא בה איש מסכן חכם ומלט הוא את העיר בחכמתו ואדם לא זכר את האיש המסכן ההוא׃,Hebrew
ואמרתי אני טובה חכמה מגבורה וחכמת המסכן בזויה ודבריו אינם נשמעים׃,Hebrew
דברי חכמים בנחת נשמעים מזעקת מושל בכסילים׃,Hebrew
טובה חכמה מכלי קרב וחוטא אחד יאבד טובה הרבה׃,Hebrew
זבובי מות יבאיש יביע שמן רוקח יקר מחכמה מכבוד סכלות מעט׃,Hebrew
לב חכם לימינו ולב כסיל לשמאלו׃,Hebrew
וגם בדרך כשהסכל הלך לבו חסר ואמר לכל סכל הוא׃,Hebrew
אם רוח המושל תעלה עליך מקומך אל תנח כי מרפא יניח חטאים גדולים׃,Hebrew
יש רעה ראיתי תחת השמש כשגגה שיצא מלפני השליט׃,Hebrew
נתן הסכל במרומים רבים ועשירים בשפל ישבו׃,Hebrew
ראיתי עבדים על סוסים ושרים הלכים כעבדים על הארץ׃,Hebrew
חפר גומץ בו יפול ופרץ גדר ישכנו נחש׃,Hebrew
מסיע אבנים יעצב בהם בוקע עצים יסכן בם׃,Hebrew
אם קהה הברזל והוא לא פנים קלקל וחילים יגבר ויתרון הכשיר חכמה׃,Hebrew
אם ישך הנחש בלוא לחש ואין יתרון לבעל הלשון׃,Hebrew
דברי פי חכם חן ושפתות כסיל תבלענו׃,Hebrew
תחלת דברי פיהו סכלות ואחרית פיהו הוללות רעה׃,Hebrew
והסכל ירבה דברים לא ידע האדם מה שיהיה ואשר יהיה מאחריו מי יגיד לו׃,Hebrew
עמל הכסילים תיגענו אשר לא ידע ללכת אל עיר׃,Hebrew
אי לך ארץ שמלכך נער ושריך בבקר יאכלו׃,Hebrew
אשריך ארץ שמלכך בן חורים ושריך בעת יאכלו בגבורה ולא בשתי׃,Hebrew
בעצלתים ימך המקרה ובשפלות ידים ידלף הבית׃,Hebrew
לשחוק עשים לחם ויין ישמח חיים והכסף יענה את הכל׃,Hebrew
גם במדעך מלך אל תקלל ובחדרי משכבך אל תקלל עשיר כי עוף השמים יוליך את הקול ובעל הכנפים יגיד דבר׃,Hebrew
שלח לחמך על פני המים כי ברב הימים תמצאנו׃,Hebrew
תן חלק לשבעה וגם לשמונה כי לא תדע מה יהיה רעה על הארץ׃,Hebrew
אם ימלאו העבים גשם על הארץ יריקו ואם יפול עץ בדרום ואם בצפון מקום שיפול העץ שם יהוא׃,Hebrew
שמר רוח לא יזרע וראה בעבים לא יקצור׃,Hebrew
כאשר אינך יודע מה דרך הרוח כעצמים בבטן המלאה ככה לא תדע את מעשה האלהים אשר יעשה את הכל׃,Hebrew
בבקר זרע את זרעך ולערב אל תנח ידך כי אינך יודע אי זה יכשר הזה או זה ואם שניהם כאחד טובים׃,Hebrew
ומתוק האור וטוב לעינים לראות את השמש׃,Hebrew
כי אם שנים הרבה יחיה האדם בכלם ישמח ויזכר את ימי החשך כי הרבה יהיו כל שבא הבל׃,Hebrew
שמח בחור בילדותיך ויטיבך לבך בימי בחורותך והלך בדרכי לבך ובמראי עיניך ודע כי על כל אלה יביאך האלהים במשפט׃,Hebrew
והסר כעס מלבך והעבר רעה מבשרך כי הילדות והשחרות הבל׃,Hebrew
וזכר את בוראיך בימי בחורתיך עד אשר לא יבאו ימי הרעה והגיעו שנים אשר תאמר אין לי בהם חפץ׃,Hebrew
עד אשר לא תחשך השמש והאור והירח והכוכבים ושבו העבים אחר הגשם׃,Hebrew
ביום שיזעו שמרי הבית והתעותו אנשי החיל ובטלו הטחנות כי מעטו וחשכו הראות בארבות׃,Hebrew
וסגרו דלתים בשוק בשפל קול הטחנה ויקום לקול הצפור וישחו כל בנות השיר׃,Hebrew
גם מגבה יראו וחתחתים בדרך וינאץ השקד ויסתבל החגב ותפר האביונה כי הלך האדם אל בית עולמו וסבבו בשוק הספדים׃,Hebrew
עד אשר לא ירחק חבל הכסף ותרץ גלת הזהב ותשבר כד על המבוע ונרץ הגלגל אל הבור׃,Hebrew
וישב העפר על הארץ כשהיה והרוח תשוב אל האלהים אשר נתנה׃,Hebrew
הבל הבלים אמר הקוהלת הכל הבל׃,Hebrew
ויתר שהיה קהלת חכם עוד למד דעת את העם ואזן וחקר תקן משלים הרבה׃,Hebrew
בקש קהלת למצא דברי חפץ וכתוב ישר דברי אמת׃,Hebrew
דברי חכמים כדרבנות וכמשמרות נטועים בעלי אספות נתנו מרעה אחד׃,Hebrew
ויתר מהמה בני הזהר עשות ספרים הרבה אין קץ ולהג הרבה יגעת בשר׃,Hebrew
סוף דבר הכל נשמע את האלהים ירא ואת מצותיו שמור כי זה כל האדם׃,Hebrew
כי את כל מעשה האלהים יבא במשפט על כל נעלם אם טוב ואם רע׃,Hebrew
שיר השירים אשר לשלמה׃,Hebrew
ישקני מנשיקות פיהו כי טובים דדיך מיין׃,Hebrew
לריח שמניך טובים שמן תורק שמך על כן עלמות אהבוך׃,Hebrew
משכני אחריך נרוצה הביאני המלך חדריו נגילה ונשמחה בך נזכירה דדיך מיין מישרים אהבוך׃,Hebrew
שחורה אני ונאוה בנות ירושלם כאהלי קדר כיריעות שלמה׃,Hebrew
אל תראוני שאני שחרחרת ששזפתני השמש בני אמי נחרו בי שמני נטרה את הכרמים כרמי שלי לא נטרתי׃,Hebrew
הגידה לי שאהבה נפשי איכה תרעה איכה תרביץ בצהרים שלמה אהיה כעטיה על עדרי חבריך׃,Hebrew
אם לא תדעי לך היפה בנשים צאי לך בעקבי הצאן ורעי את גדיתיך על משכנות הרעים׃,Hebrew
לססתי ברכבי פרעה דמיתיך רעיתי׃,Hebrew
נאוו לחייך בתרים צוארך בחרוזים׃,Hebrew
תורי זהב נעשה לך עם נקדות הכסף׃,Hebrew
עד שהמלך במסבו נרדי נתן ריחו׃,Hebrew
צרור המר דודי לי בין שדי ילין׃,Hebrew
אשכל הכפר דודי לי בכרמי עין גדי׃,Hebrew
הנך יפה רעיתי הנך יפה עיניך יונים׃,Hebrew
הנך יפה דודי אף נעים אף ערשנו רעננה׃,Hebrew
קרות בתינו ארזים רחיטנו ברותים׃,Hebrew
אני חבצלת השרון שושנת העמקים׃,Hebrew
כשושנה בין החוחים כן רעיתי בין הבנות׃,Hebrew
כתפוח בעצי היער כן דודי בין הבנים בצלו חמדתי וישבתי ופריו מתוק לחכי׃,Hebrew
הביאני אל בית היין ודגלו עלי אהבה׃,Hebrew
סמכוני באשישות רפדוני בתפוחים כי חולת אהבה אני׃,Hebrew
שמאלו תחת לראשי וימינו תחבקני׃,Hebrew
השבעתי אתכם בנות ירושלם בצבאות או באילות השדה אם תעירו ואם תעוררו את האהבה עד שתחפץ׃,Hebrew
קול דודי הנה זה בא מדלג על ההרים מקפץ על הגבעות׃,Hebrew
דומה דודי לצבי או לעפר האילים הנה זה עומד אחר כתלנו משגיח מן החלנות מציץ מן החרכים׃,Hebrew
ענה דודי ואמר לי קומי לך רעיתי יפתי ולכי לך׃,Hebrew
כי הנה הסתו עבר הגשם חלף הלך לו׃,Hebrew
הנצנים נראו בארץ עת הזמיר הגיע וקול התור נשמע בארצנו׃,Hebrew
התאנה חנטה פגיה והגפנים סמדר נתנו ריח קומי לכי רעיתי יפתי ולכי לך׃,Hebrew
יונתי בחגוי הסלע בסתר המדרגה הראיני את מראיך השמיעיני את קולך כי קולך ערב ומראיך נאוה׃,Hebrew
אחזו לנו שועלים שועלים קטנים מחבלים כרמים וכרמינו סמדר׃,Hebrew
דודי לי ואני לו הרעה בשושנים׃,Hebrew
עד שיפוח היום ונסו הצללים סב דמה לך דודי לצבי או לעפר האילים על הרי בתר׃,Hebrew
על משכבי בלילות בקשתי את שאהבה נפשי בקשתיו ולא מצאתיו׃,Hebrew
אקומה נא ואסובבה בעיר בשוקים וברחבות אבקשה את שאהבה נפשי בקשתיו ולא מצאתיו׃,Hebrew
מצאוני השמרים הסבבים בעיר את שאהבה נפשי ראיתם׃,Hebrew
כמעט שעברתי מהם עד שמצאתי את שאהבה נפשי אחזתיו ולא ארפנו עד שהביאתיו אל בית אמי ואל חדר הורתי׃,Hebrew
השבעתי אתכם בנות ירושלם בצבאות או באילות השדה אם תעירו ואם תעוררו את האהבה עד שתחפץ׃,Hebrew
מי זאת עלה מן המדבר כתימרות עשן מקטרת מור ולבונה מכל אבקת רוכל׃,Hebrew
הנה מטתו שלשלמה ששים גברים סביב לה מגברי ישראל׃,Hebrew
כלם אחזי חרב מלמדי מלחמה איש חרבו על ירכו מפחד בלילות׃,Hebrew
אפריון עשה לו המלך שלמה מעצי הלבנון׃,Hebrew
עמודיו עשה כסף רפידתו זהב מרכבו ארגמן תוכו רצוף אהבה מבנות ירושלם׃,Hebrew
צאינה וראינה בנות ציון במלך שלמה בעטרה שעטרה לו אמו ביום חתנתו וביום שמחת לבו׃,Hebrew
הנך יפה רעיתי הנך יפה עיניך יונים מבעד לצמתך שערך כעדר העזים שגלשו מהר גלעד׃,Hebrew
שניך כעדר הקצובות שעלו מן הרחצה שכלם מתאימות ושכלה אין בהם׃,Hebrew
כחוט השני שפתתיך ומדבריך נאוה כפלח הרמון רקתך מבעד לצמתך׃,Hebrew
כמגדל דויד צוארך בנוי לתלפיות אלף המגן תלוי עליו כל שלטי הגבורים׃,Hebrew
שני שדיך כשני עפרים תאומי צביה הרועים בשושנים׃,Hebrew
עד שיפוח היום ונסו הצללים אלך לי אל הר המור ואל גבעת הלבונה׃,Hebrew
כלך יפה רעיתי ומום אין בך׃,Hebrew
אתי מלבנון כלה אתי מלבנון תבואי תשורי מראש אמנה מראש שניר וחרמון ממענות אריות מהררי נמרים׃,Hebrew
לבבתני אחתי כלה לבבתיני באחד מעיניך באחד ענק מצורניך׃,Hebrew
מה יפו דדיך אחתי כלה מה טבו דדיך מיין וריח שמניך מכל בשמים׃,Hebrew
נפת תטפנה שפתותיך כלה דבש וחלב תחת לשונך וריח שלמתיך כריח לבנון׃,Hebrew
גן נעול אחתי כלה גל נעול מעין חתום׃,Hebrew
שלחיך פרדס רמונים עם פרי מגדים כפרים עם נרדים׃,Hebrew
נרד וכרכם קנה וקנמון עם כל עצי לבונה מר ואהלות עם כל ראשי בשמים׃,Hebrew
מעין גנים באר מים חיים ונזלים מן לבנון׃,Hebrew
עורי צפון ובואי תימן הפיחי גני יזלו בשמיו יבא דודי לגנו ויאכל פרי מגדיו׃,Hebrew
באתי לגני אחתי כלה אריתי מורי עם בשמי אכלתי יערי עם דבשי שתיתי ייני עם חלבי אכלו רעים שתו ושכרו דודים׃,Hebrew
אני ישנה ולבי ער קול דודי דופק פתחי לי אחתי רעיתי יונתי תמתי שראשי נמלא טל קוצותי רסיסי לילה׃,Hebrew
פשטתי את כתנתי איככה אלבשנה רחצתי את רגלי איככה אטנפם׃,Hebrew
דודי שלח ידו מן החר ומעי המו עליו׃,Hebrew
קמתי אני לפתח לדודי וידי נטפו מור ואצבעתי מור עבר על כפות המנעול׃,Hebrew
פתחתי אני לדודי ודודי חמק עבר נפשי יצאה בדברו בקשתיהו ולא מצאתיהו קראתיו ולא ענני׃,Hebrew
מצאני השמרים הסבבים בעיר הכוני פצעוני נשאו את רדידי מעלי שמרי החמות׃,Hebrew
השבעתי אתכם בנות ירושלם אם תמצאו את דודי מה תגידו לו שחולת אהבה אני׃,Hebrew
מה דודך מדוד היפה בנשים מה דודך מדוד שככה השבעתנו׃,Hebrew
דודי צח ואדום דגול מרבבה׃,Hebrew
ראשו כתם פז קוצותיו תלתלים שחרות כעורב׃,Hebrew
עיניו כיונים על אפיקי מים רחצות בחלב ישבות על מלאת׃,Hebrew
לחיו כערוגת הבשם מגדלות מרקחים שפתותיו שושנים נטפות מור עבר׃,Hebrew
ידיו גלילי זהב ממלאים בתרשיש מעיו עשת שן מעלפת ספירים׃,Hebrew
שוקיו עמודי שש מיסדים על אדני פז מראהו כלבנון בחור כארזים׃,Hebrew
חכו ממתקים וכלו מחמדים זה דודי וזה רעי בנות ירושלם׃,Hebrew
אנה הלך דודך היפה בנשים אנה פנה דודך ונבקשנו עמך׃,Hebrew
דודי ירד לגנו לערוגות הבשם לרעות בגנים וללקט שושנים׃,Hebrew
אני לדודי ודודי לי הרעה בשושנים׃,Hebrew
יפה את רעיתי כתרצה נאוה כירושלם אימה כנדגלות׃,Hebrew
הסבי עיניך מנגדי שהם הרהיבני שערך כעדר העזים שגלשו מן הגלעד׃,Hebrew
שניך כעדר הרחלים שעלו מן הרחצה שכלם מתאימות ושכלה אין בהם׃,Hebrew
כפלח הרמון רקתך מבעד לצמתך׃,Hebrew
ששים המה מלכות ושמנים פילגשים ועלמות אין מספר׃,Hebrew
אחת היא יונתי תמתי אחת היא לאמה ברה היא ליולדתה ראוה בנות ויאשרוה מלכות ופילגשים ויהללוה׃,Hebrew
מי זאת הנשקפה כמו שחר יפה כלבנה ברה כחמה אימה כנדגלות׃,Hebrew
אל גנת אגוז ירדתי לראות באבי הנחל לראות הפרחה הגפן הנצו הרמנים׃,Hebrew
לא ידעתי נפשי שמתני מרכבות עמי נדיב׃,Hebrew
שובי שובי השולמית שובי שובי ונחזה בך מה תחזו בשולמית כמחלת המחנים׃,Hebrew
מה יפו פעמיך בנעלים בת נדיב חמוקי ירכיך כמו חלאים מעשה ידי אמן׃,Hebrew
שררך אגן הסהר אל יחסר המזג בטנך ערמת חטים סוגה בשושנים׃,Hebrew
שני שדיך כשני עפרים תאמי צביה׃,Hebrew
צוארך כמגדל השן עיניך ברכות בחשבון על שער בת רבים אפך כמגדל הלבנון צופה פני דמשק׃,Hebrew
ראשך עליך ככרמל ודלת ראשך כארגמן מלך אסור ברהטים׃,Hebrew
מה יפית ומה נעמת אהבה בתענוגים׃,Hebrew
זאת קומתך דמתה לתמר ושדיך לאשכלות׃,Hebrew
אמרתי אעלה בתמר אחזה בסנסניו ויהיו נא שדיך כאשכלות הגפן וריח אפך כתפוחים׃,Hebrew
וחכך כיין הטוב הולך לדודי למישרים דובב שפתי ישנים׃,Hebrew
אני לדודי ועלי תשוקתו׃,Hebrew
לכה דודי נצא השדה נלינה בכפרים׃,Hebrew
נשכימה לכרמים נראה אם פרחה הגפן פתח הסמדר הנצו הרמונים שם אתן את דדי לך׃,Hebrew
הדודאים נתנו ריח ועל פתחינו כל מגדים חדשים גם ישנים דודי צפנתי לך׃,Hebrew
מי יתנך כאח לי יונק שדי אמי אמצאך בחוץ אשקך גם לא יבוזו לי׃,Hebrew
אנהגך אביאך אל בית אמי תלמדני אשקך מיין הרקח מעסיס רמני׃,Hebrew
שמאלו תחת ראשי וימינו תחבקני׃,Hebrew
השבעתי אתכם בנות ירושלם מה תעירו ומה תעררו את האהבה עד שתחפץ׃,Hebrew
מי זאת עלה מן המדבר מתרפקת על דודה תחת התפוח עוררתיך שמה חבלתך אמך שמה חבלה ילדתך׃,Hebrew
שימני כחותם על לבך כחותם על זרועך כי עזה כמות אהבה קשה כשאול קנאה רשפיה רשפי אש שלהבתיה׃,Hebrew
מים רבים לא יוכלו לכבות את האהבה ונהרות לא ישטפוה אם יתן איש את כל הון ביתו באהבה בוז יבוזו לו׃,Hebrew
אחות לנו קטנה ושדים אין לה מה נעשה לאחתנו ביום שידבר בה׃,Hebrew
אם חומה היא נבנה עליה טירת כסף ואם דלת היא נצור עליה לוח ארז׃,Hebrew
אני חומה ושדי כמגדלות אז הייתי בעיניו כמוצאת שלום׃,Hebrew
כרם היה לשלמה בבעל המון נתן את הכרם לנטרים איש יבא בפריו אלף כסף׃,Hebrew
כרמי שלי לפני האלף לך שלמה ומאתים לנטרים את פריו׃,Hebrew
היושבת בגנים חברים מקשיבים לקולך השמיעיני׃,Hebrew
ברח דודי ודמה לך לצבי או לעפר האילים על הרי בשמים׃,Hebrew
חזון ישעיהו בן אמוץ אשר חזה על יהודה וירושלם בימי עזיהו יותם אחז יחזקיהו מלכי יהודה׃,Hebrew
שמעו שמים והאזיני ארץ כי יהוה דבר בנים גדלתי ורוממתי והם פשעו בי׃,Hebrew
ידע שור קנהו וחמור אבוס בעליו ישראל לא ידע עמי לא התבונן׃,Hebrew
הוי גוי חטא עם כבד עון זרע מרעים בנים משחיתים עזבו את יהוה נאצו את קדוש ישראל נזרו אחור׃,Hebrew
על מה תכו עוד תוסיפו סרה כל ראש לחלי וכל לבב דוי׃,Hebrew
מכף רגל ועד ראש אין בו מתם פצע וחבורה ומכה טריה לא זרו ולא חבשו ולא רככה בשמן׃,Hebrew
ארצכם שממה עריכם שרפות אש אדמתכם לנגדכם זרים אכלים אתה ושממה כמהפכת זרים׃,Hebrew
ונותרה בת ציון כסכה בכרם כמלונה במקשה כעיר נצורה׃,Hebrew
לולי יהוה צבאות הותיר לנו שריד כמעט כסדם היינו לעמרה דמינו׃,Hebrew
שמעו דבר יהוה קציני סדם האזינו תורת אלהינו עם עמרה׃,Hebrew
למה לי רב זבחיכם יאמר יהוה שבעתי עלות אילים וחלב מריאים ודם פרים וכבשים ועתודים לא חפצתי׃,Hebrew
כי תבאו לראות פני מי בקש זאת מידכם רמס חצרי׃,Hebrew
לא תוסיפו הביא מנחת שוא קטרת תועבה היא לי חדש ושבת קרא מקרא לא אוכל און ועצרה׃,Hebrew
חדשיכם ומועדיכם שנאה נפשי היו עלי לטרח נלאיתי נשא׃,Hebrew
ובפרשכם כפיכם אעלים עיני מכם גם כי תרבו תפלה אינני שמע ידיכם דמים מלאו׃,Hebrew
רחצו הזכו הסירו רע מעלליכם מנגד עיני חדלו הרע׃,Hebrew
למדו היטב דרשו משפט אשרו חמוץ שפטו יתום ריבו אלמנה׃,Hebrew
לכו נא ונוכחה יאמר יהוה אם יהיו חטאיכם כשנים כשלג ילבינו אם יאדימו כתולע כצמר יהיו׃,Hebrew
אם תאבו ושמעתם טוב הארץ תאכלו׃,Hebrew
ואם תמאנו ומריתם חרב תאכלו כי פי יהוה דבר׃,Hebrew
איכה היתה לזונה קריה נאמנה מלאתי משפט צדק ילין בה ועתה מרצחים׃,Hebrew
כספך היה לסיגים סבאך מהול במים׃,Hebrew
שריך סוררים וחברי גנבים כלו אהב שחד ורדף שלמנים יתום לא ישפטו וריב אלמנה לא יבוא אליהם׃,Hebrew
לכן נאם האדון יהוה צבאות אביר ישראל הוי אנחם מצרי ואנקמה מאויבי׃,Hebrew
ואשיבה ידי עליך ואצרף כבר סיגיך ואסירה כל בדיליך׃,Hebrew
ואשיבה שפטיך כבראשנה ויעציך כבתחלה אחרי כן יקרא לך עיר הצדק קריה נאמנה׃,Hebrew
ציון במשפט תפדה ושביה בצדקה׃,Hebrew
ושבר פשעים וחטאים יחדו ועזבי יהוה יכלו׃,Hebrew
כי יבשו מאילים אשר חמדתם ותחפרו מהגנות אשר בחרתם׃,Hebrew
כי תהיו כאלה נבלת עלה וכגנה אשר מים אין לה׃,Hebrew
והיה החסן לנערת ופעלו לניצוץ ובערו שניהם יחדו ואין מכבה׃,Hebrew
הדבר אשר חזה ישעיהו בן אמוץ על יהודה וירושלם׃,Hebrew
והיה באחרית הימים נכון יהיה הר בית יהוה בראש ההרים ונשא מגבעות ונהרו אליו כל הגוים׃,Hebrew
והלכו עמים רבים ואמרו לכו ונעלה אל הר יהוה אל בית אלהי יעקב וירנו מדרכיו ונלכה בארחתיו כי מציון תצא תורה ודבר יהוה מירושלם׃,Hebrew
ושפט בין הגוים והוכיח לעמים רבים וכתתו חרבותם לאתים וחניתותיהם למזמרות לא ישא גוי אל גוי חרב ולא ילמדו עוד מלחמה׃,Hebrew
בית יעקב לכו ונלכה באור יהוה׃,Hebrew
כי נטשתה עמך בית יעקב כי מלאו מקדם ועננים כפלשתים ובילדי נכרים ישפיקו׃,Hebrew
ותמלא ארצו כסף וזהב ואין קצה לאצרתיו ותמלא ארצו סוסים ואין קצה למרכבתיו׃,Hebrew
ותמלא ארצו אלילים למעשה ידיו ישתחוו לאשר עשו אצבעתיו׃,Hebrew
וישח אדם וישפל איש ואל תשא להם׃,Hebrew
בוא בצור והטמן בעפר מפני פחד יהוה ומהדר גאנו׃,Hebrew
עיני גבהות אדם שפל ושח רום אנשים ונשגב יהוה לבדו ביום ההוא׃,Hebrew
כי יום ליהוה צבאות על כל גאה ורם ועל כל נשא ושפל׃,Hebrew
ועל כל ארזי הלבנון הרמים והנשאים ועל כל אלוני הבשן׃,Hebrew
ועל כל ההרים הרמים ועל כל הגבעות הנשאות׃,Hebrew
ועל כל מגדל גבה ועל כל חומה בצורה׃,Hebrew
ועל כל אניות תרשיש ועל כל שכיות החמדה׃,Hebrew
ושח גבהות האדם ושפל רום אנשים ונשגב יהוה לבדו ביום ההוא׃,Hebrew
והאלילים כליל יחלף׃,Hebrew
ובאו במערות צרים ובמחלות עפר מפני פחד יהוה ומהדר גאונו בקומו לערץ הארץ׃,Hebrew
ביום ההוא ישליך האדם את אלילי כספו ואת אלילי זהבו אשר עשו לו להשתחות לחפר פרות ולעטלפים׃,Hebrew
לבוא בנקרות הצרים ובסעפי הסלעים מפני פחד יהוה ומהדר גאונו בקומו לערץ הארץ׃,Hebrew
חדלו לכם מן האדם אשר נשמה באפו כי במה נחשב הוא׃,Hebrew
כי הנה האדון יהוה צבאות מסיר מירושלם ומיהודה משען ומשענה כל משען לחם וכל משען מים׃,Hebrew
גבור ואיש מלחמה שופט ונביא וקסם וזקן׃,Hebrew
שר חמשים ונשוא פנים ויועץ וחכם חרשים ונבון לחש׃,Hebrew
ונתתי נערים שריהם ותעלולים ימשלו בם׃,Hebrew
ונגש העם איש באיש ואיש ברעהו ירהבו הנער בזקן והנקלה בנכבד׃,Hebrew
כי יתפש איש באחיו בית אביו שמלה לכה קצין תהיה לנו והמכשלה הזאת תחת ידך׃,Hebrew
ישא ביום ההוא לאמר לא אהיה חבש ובביתי אין לחם ואין שמלה לא תשימני קצין עם׃,Hebrew
כי כשלה ירושלם ויהודה נפל כי לשונם ומעלליהם אל יהוה למרות עני כבודו׃,Hebrew
הכרת פניהם ענתה בם וחטאתם כסדם הגידו לא כחדו אוי לנפשם כי גמלו להם רעה׃,Hebrew
אמרו צדיק כי טוב כי פרי מעלליהם יאכלו׃,Hebrew
אוי לרשע רע כי גמול ידיו יעשה לו׃,Hebrew
עמי נגשיו מעולל ונשים משלו בו עמי מאשריך מתעים ודרך ארחתיך בלעו׃,Hebrew
נצב לריב יהוה ועמד לדין עמים׃,Hebrew
יהוה במשפט יבוא עם זקני עמו ושריו ואתם בערתם הכרם גזלת העני בבתיכם׃,Hebrew
מלכם תדכאו עמי ופני עניים תטחנו נאם אדני יהוה צבאות׃,Hebrew
ויאמר יהוה יען כי גבהו בנות ציון ותלכנה נטוות גרון ומשקרות עינים הלוך וטפוף תלכנה וברגליהם תעכסנה׃,Hebrew
ושפח אדני קדקד בנות ציון ויהוה פתהן יערה׃,Hebrew
ביום ההוא יסיר אדני את תפארת העכסים והשביסים והשהרנים׃,Hebrew
הנטפות והשרות והרעלות׃,Hebrew
הפארים והצעדות והקשרים ובתי הנפש והלחשים׃,Hebrew
הטבעות ונזמי האף׃,Hebrew
המחלצות והמעטפות והמטפחות והחריטים׃,Hebrew
הגלינים והסדינים והצניפות והרדידים׃,Hebrew
והיה תחת בשם מק יהיה ותחת חגורה נקפה ותחת מעשה מקשה קרחה ותחת פתיגיל מחגרת שק כי תחת יפי׃,Hebrew
מתיך בחרב יפלו וגבורתך במלחמה׃,Hebrew
ואנו ואבלו פתחיה ונקתה לארץ תשב׃,Hebrew
והחזיקו שבע נשים באיש אחד ביום ההוא לאמר לחמנו נאכל ושמלתנו נלבש רק יקרא שמך עלינו אסף חרפתנו׃,Hebrew
ביום ההוא יהיה צמח יהוה לצבי ולכבוד ופרי הארץ לגאון ולתפארת לפליטת ישראל׃,Hebrew
והיה הנשאר בציון והנותר בירושלם קדוש יאמר לו כל הכתוב לחיים בירושלם׃,Hebrew
אם רחץ אדני את צאת בנות ציון ואת דמי ירושלם ידיח מקרבה ברוח משפט וברוח בער׃,Hebrew
וברא יהוה על כל מכון הר ציון ועל מקראה ענן יומם ועשן ונגה אש להבה לילה כי על כל כבוד חפה׃,Hebrew
וסכה תהיה לצל יומם מחרב ולמחסה ולמסתור מזרם וממטר׃,Hebrew
אשירה נא לידידי שירת דודי לכרמו כרם היה לידידי בקרן בן שמן׃,Hebrew
ויעזקהו ויסקלהו ויטעהו שרק ויבן מגדל בתוכו וגם יקב חצב בו ויקו לעשות ענבים ויעש באשים׃,Hebrew
ועתה יושב ירושלם ואיש יהודה שפטו נא ביני ובין כרמי׃,Hebrew
מה לעשות עוד לכרמי ולא עשיתי בו מדוע קויתי לעשות ענבים ויעש באשים׃,Hebrew
ועתה אודיעה נא אתכם את אשר אני עשה לכרמי הסר משוכתו והיה לבער פרץ גדרו והיה למרמס׃,Hebrew
ואשיתהו בתה לא יזמר ולא יעדר ועלה שמיר ושית ועל העבים אצוה מהמטיר עליו מטר׃,Hebrew
כי כרם יהוה צבאות בית ישראל ואיש יהודה נטע שעשועיו ויקו למשפט והנה משפח לצדקה והנה צעקה׃,Hebrew
הוי מגיעי בית בבית שדה בשדה יקריבו עד אפס מקום והושבתם לבדכם בקרב הארץ׃,Hebrew
באזני יהוה צבאות אם לא בתים רבים לשמה יהיו גדלים וטובים מאין יושב׃,Hebrew
כי עשרת צמדי כרם יעשו בת אחת וזרע חמר יעשה איפה׃,Hebrew
הוי משכימי בבקר שכר ירדפו מאחרי בנשף יין ידליקם׃,Hebrew
והיה כנור ונבל תף וחליל ויין משתיהם ואת פעל יהוה לא יביטו ומעשה ידיו לא ראו׃,Hebrew
לכן גלה עמי מבלי דעת וכבודו מתי רעב והמונו צחה צמא׃,Hebrew
לכן הרחיבה שאול נפשה ופערה פיה לבלי חק וירד הדרה והמונה ושאונה ועלז בה׃,Hebrew
וישח אדם וישפל איש ועיני גבהים תשפלנה׃,Hebrew
ויגבה יהוה צבאות במשפט והאל הקדוש נקדש בצדקה׃,Hebrew
ורעו כבשים כדברם וחרבות מחים גרים יאכלו׃,Hebrew
הוי משכי העון בחבלי השוא וכעבות העגלה חטאה׃,Hebrew
האמרים ימהר יחישה מעשהו למען נראה ותקרב ותבואה עצת קדוש ישראל ונדעה׃,Hebrew
הוי האמרים לרע טוב ולטוב רע שמים חשך לאור ואור לחשך שמים מר למתוק ומתוק למר׃,Hebrew
הוי חכמים בעיניהם ונגד פניהם נבנים׃,Hebrew
הוי גבורים לשתות יין ואנשי חיל למסך שכר׃,Hebrew
מצדיקי רשע עקב שחד וצדקת צדיקים יסירו ממנו׃,Hebrew
לכן כאכל קש לשון אש וחשש להבה ירפה שרשם כמק יהיה ופרחם כאבק יעלה כי מאסו את תורת יהוה צבאות ואת אמרת קדוש ישראל נאצו׃,Hebrew
על כן חרה אף יהוה בעמו ויט ידו עליו ויכהו וירגזו ההרים ותהי נבלתם כסוחה בקרב חוצות בכל זאת לא שב אפו ועוד ידו נטויה׃,Hebrew
ונשא נס לגוים מרחוק ושרק לו מקצה הארץ והנה מהרה קל יבוא׃,Hebrew
אין עיף ואין כושל בו לא ינום ולא יישן ולא נפתח אזור חלציו ולא נתק שרוך נעליו׃,Hebrew
אשר חציו שנונים וכל קשתתיו דרכות פרסות סוסיו כצר נחשבו וגלגליו כסופה׃,Hebrew
שאגה לו כלביא ושאג ככפירים וינהם ויאחז טרף ויפליט ואין מציל׃,Hebrew
וינהם עליו ביום ההוא כנהמת ים ונבט לארץ והנה חשך צר ואור חשך בעריפיה׃,Hebrew
בשנת מות המלך עזיהו ואראה את אדני ישב על כסא רם ונשא ושוליו מלאים את ההיכל׃,Hebrew
שרפים עמדים ממעל לו שש כנפים שש כנפים לאחד בשתים יכסה פניו ובשתים יכסה רגליו ובשתים יעופף׃,Hebrew
וקרא זה אל זה ואמר קדוש קדוש קדוש יהוה צבאות מלא כל הארץ כבודו׃,Hebrew
וינעו אמות הספים מקול הקורא והבית ימלא עשן׃,Hebrew
ואמר אוי לי כי נדמיתי כי איש טמא שפתים אנכי ובתוך עם טמא שפתים אנכי יושב כי את המלך יהוה צבאות ראו עיני׃,Hebrew
ויעף אלי אחד מן השרפים ובידו רצפה במלקחים לקח מעל המזבח׃,Hebrew
ויגע על פי ויאמר הנה נגע זה על שפתיך וסר עונך וחטאתך תכפר׃,Hebrew
ואשמע את קול אדני אמר את מי אשלח ומי ילך לנו ואמר הנני שלחני׃,Hebrew
ויאמר לך ואמרת לעם הזה שמעו שמוע ואל תבינו וראו ראו ואל תדעו׃,Hebrew
השמן לב העם הזה ואזניו הכבד ועיניו השע פן יראה בעיניו ובאזניו ישמע ולבבו יבין ושב ורפא לו׃,Hebrew
ואמר עד מתי אדני ויאמר עד אשר אם שאו ערים מאין יושב ובתים מאין אדם והאדמה תשאה שממה׃,Hebrew
ורחק יהוה את האדם ורבה העזובה בקרב הארץ׃,Hebrew
ועוד בה עשריה ושבה והיתה לבער כאלה וכאלון אשר בשלכת מצבת בם זרע קדש מצבתה׃,Hebrew
ויהי בימי אחז בן יותם בן עזיהו מלך יהודה עלה רצין מלך ארם ופקח בן רמליהו מלך ישראל ירושלם למלחמה עליה ולא יכל להלחם עליה׃,Hebrew
ויגד לבית דוד לאמר נחה ארם על אפרים וינע לבבו ולבב עמו כנוע עצי יער מפני רוח׃,Hebrew
ויאמר יהוה אל ישעיהו צא נא לקראת אחז אתה ושאר ישוב בנך אל קצה תעלת הברכה העליונה אל מסלת שדה כובס׃,Hebrew
ואמרת אליו השמר והשקט אל תירא ולבבך אל ירך משני זנבות האודים העשנים האלה בחרי אף רצין וארם ובן רמליהו׃,Hebrew
יען כי יעץ עליך ארם רעה אפרים ובן רמליהו לאמר׃,Hebrew
נעלה ביהודה ונקיצנה ונבקענה אלינו ונמליך מלך בתוכה את בן טבאל׃,Hebrew
כה אמר אדני יהוה לא תקום ולא תהיה׃,Hebrew
כי ראש ארם דמשק וראש דמשק רצין ובעוד ששים וחמש שנה יחת אפרים מעם׃,Hebrew
וראש אפרים שמרון וראש שמרון בן רמליהו אם לא תאמינו כי לא תאמנו׃,Hebrew
ויוסף יהוה דבר אל אחז לאמר׃,Hebrew
שאל לך אות מעם יהוה אלהיך העמק שאלה או הגבה למעלה׃,Hebrew
ויאמר אחז לא אשאל ולא אנסה את יהוה׃,Hebrew
ויאמר שמעו נא בית דוד המעט מכם הלאות אנשים כי תלאו גם את אלהי׃,Hebrew
לכן יתן אדני הוא לכם אות הנה העלמה הרה וילדת בן וקראת שמו עמנו אל׃,Hebrew
חמאה ודבש יאכל לדעתו מאוס ברע ובחור בטוב׃,Hebrew
כי בטרם ידע הנער מאס ברע ובחר בטוב תעזב האדמה אשר אתה קץ מפני שני מלכיה׃,Hebrew
יביא יהוה עליך ועל עמך ועל בית אביך ימים אשר לא באו למיום סור אפרים מעל יהודה את מלך אשור׃,Hebrew
והיה ביום ההוא ישרק יהוה לזבוב אשר בקצה יארי מצרים ולדבורה אשר בארץ אשור׃,Hebrew
ובאו ונחו כלם בנחלי הבתות ובנקיקי הסלעים ובכל הנעצוצים ובכל הנהללים׃,Hebrew
ביום ההוא יגלח אדני בתער השכירה בעברי נהר במלך אשור את הראש ושער הרגלים וגם את הזקן תספה׃,Hebrew
והיה ביום ההוא יחיה איש עגלת בקר ושתי צאן׃,Hebrew
והיה מרב עשות חלב יאכל חמאה כי חמאה ודבש יאכל כל הנותר בקרב הארץ׃,Hebrew
והיה ביום ההוא יהיה כל מקום אשר יהיה שם אלף גפן באלף כסף לשמיר ולשית יהיה׃,Hebrew
בחצים ובקשת יבוא שמה כי שמיר ושית תהיה כל הארץ׃,Hebrew
וכל ההרים אשר במעדר יעדרון לא תבוא שמה יראת שמיר ושית והיה למשלח שור ולמרמס שה׃,Hebrew
ויאמר יהוה אלי קח לך גליון גדול וכתב עליו בחרט אנוש למהר שלל חש בז׃,Hebrew
ואעידה לי עדים נאמנים את אוריה הכהן ואת זכריהו בן יברכיהו׃,Hebrew
ואקרב אל הנביאה ותהר ותלד בן ויאמר יהוה אלי קרא שמו מהר שלל חש בז׃,Hebrew
כי בטרם ידע הנער קרא אבי ואמי ישא את חיל דמשק ואת שלל שמרון לפני מלך אשור׃,Hebrew
ויסף יהוה דבר אלי עוד לאמר׃,Hebrew
יען כי מאס העם הזה את מי השלח ההלכים לאט ומשוש את רצין ובן רמליהו׃,Hebrew
ולכן הנה אדני מעלה עליהם את מי הנהר העצומים והרבים את מלך אשור ואת כל כבודו ועלה על כל אפיקיו והלך על כל גדותיו׃,Hebrew
וחלף ביהודה שטף ועבר עד צואר יגיע והיה מטות כנפיו מלא רחב ארצך עמנו אל׃,Hebrew
רעו עמים וחתו והאזינו כל מרחקי ארץ התאזרו וחתו התאזרו וחתו׃,Hebrew
עצו עצה ותפר דברו דבר ולא יקום כי עמנו אל׃,Hebrew
כי כה אמר יהוה אלי בחזקת היד ויסרני מלכת בדרך העם הזה לאמר׃,Hebrew
לא תאמרון קשר לכל אשר יאמר העם הזה קשר ואת מוראו לא תיראו ולא תעריצו׃,Hebrew
את יהוה צבאות אתו תקדישו והוא מוראכם והוא מערצכם׃,Hebrew
והיה למקדש ולאבן נגף ולצור מכשול לשני בתי ישראל לפח ולמוקש ליושב ירושלם׃,Hebrew
וכשלו בם רבים ונפלו ונשברו ונוקשו ונלכדו׃,Hebrew
צור תעודה חתום תורה בלמדי׃,Hebrew
וחכיתי ליהוה המסתיר פניו מבית יעקב וקויתי לו׃,Hebrew
הנה אנכי והילדים אשר נתן לי יהוה לאתות ולמופתים בישראל מעם יהוה צבאות השכן בהר ציון׃,Hebrew
וכי יאמרו אליכם דרשו אל האבות ואל הידענים המצפצפים והמהגים הלוא עם אל אלהיו ידרש בעד החיים אל המתים׃,Hebrew
לתורה ולתעודה אם לא יאמרו כדבר הזה אשר אין לו שחר׃,Hebrew
ועבר בה נקשה ורעב והיה כי ירעב והתקצף וקלל במלכו ובאלהיו ופנה למעלה׃,Hebrew
ואל ארץ יביט והנה צרה וחשכה מעוף צוקה ואפלה מנדח׃,Hebrew
כי לא מועף לאשר מוצק לה כעת הראשון הקל ארצה זבלון וארצה נפתלי והאחרון הכביד דרך הים עבר הירדן גליל הגוים׃,Hebrew
העם ההלכים בחשך ראו אור גדול ישבי בארץ צלמות אור נגה עליהם׃,Hebrew
הרבית הגוי לא הגדלת השמחה שמחו לפניך כשמחת בקציר כאשר יגילו בחלקם שלל׃,Hebrew
כי את על סבלו ואת מטה שכמו שבט הנגש בו החתת כיום מדין׃,Hebrew
כי כל סאון סאן ברעש ושמלה מגוללה בדמים והיתה לשרפה מאכלת אש׃,Hebrew
כי ילד ילד לנו בן נתן לנו ותהי המשרה על שכמו ויקרא שמו פלא יועץ אל גבור אביעד שר שלום׃,Hebrew
למרבה המשרה ולשלום אין קץ על כסא דוד ועל ממלכתו להכין אתה ולסעדה במשפט ובצדקה מעתה ועד עולם קנאת יהוה צבאות תעשה זאת׃,Hebrew
דבר שלח אדני ביעקב ונפל בישראל׃,Hebrew
וידעו העם כלו אפרים ויושב שמרון בגאוה ובגדל לבב לאמר׃,Hebrew
לבנים נפלו וגזית נבנה שקמים גדעו וארזים נחליף׃,Hebrew
וישגב יהוה את צרי רצין עליו ואת איביו יסכסך׃,Hebrew
ארם מקדם ופלשתים מאחור ויאכלו את ישראל בכל פה בכל זאת לא שב אפו ועוד ידו נטויה׃,Hebrew
והעם לא שב עד המכהו ואת יהוה צבאות לא דרשו׃,Hebrew
ויכרת יהוה מישראל ראש וזנב כפה ואגמון יום אחד׃,Hebrew
זקן ונשוא פנים הוא הראש ונביא מורה שקר הוא הזנב׃,Hebrew
ויהיו מאשרי העם הזה מתעים ומאשריו מבלעים׃,Hebrew
על כן על בחוריו לא ישמח אדני ואת יתמיו ואת אלמנתיו לא ירחם כי כלו חנף ומרע וכל פה דבר נבלה בכל זאת לא שב אפו ועוד ידו נטויה׃,Hebrew
כי בערה כאש רשעה שמיר ושית תאכל ותצת בסבכי היער ויתאבכו גאות עשן׃,Hebrew
בעברת יהוה צבאות נעתם ארץ ויהי העם כמאכלת אש איש אל אחיו לא יחמלו׃,Hebrew
ויגזר על ימין ורעב ויאכל על שמאול ולא שבעו איש בשר זרעו יאכלו׃,Hebrew
מנשה את אפרים ואפרים את מנשה יחדו המה על יהודה בכל זאת לא שב אפו ועוד ידו נטויה׃,Hebrew
הוי החקקים חקקי און ומכתבים עמל כתבו׃,Hebrew
להטות מדין דלים ולגזל משפט עניי עמי להיות אלמנות שללם ואת יתומים יבזו׃,Hebrew
ומה תעשו ליום פקדה ולשואה ממרחק תבוא על מי תנוסו לעזרה ואנה תעזבו כבודכם׃,Hebrew
בלתי כרע תחת אסיר ותחת הרוגים יפלו בכל זאת לא שב אפו ועוד ידו נטויה׃,Hebrew
הוי אשור שבט אפי ומטה הוא בידם זעמי׃,Hebrew
בגוי חנף אשלחנו ועל עם עברתי אצונו לשלל שלל ולבז בז ולשימו מרמס כחמר חוצות׃,Hebrew
והוא לא כן ידמה ולבבו לא כן יחשב כי להשמיד בלבבו ולהכרית גוים לא מעט׃,Hebrew
כי יאמר הלא שרי יחדו מלכים׃,Hebrew
הלא ככרכמיש כלנו אם לא כארפד חמת אם לא כדמשק שמרון׃,Hebrew
כאשר מצאה ידי לממלכת האליל ופסיליהם מירושלם ומשמרון׃,Hebrew
הלא כאשר עשיתי לשמרון ולאליליה כן אעשה לירושלם ולעצביה׃,Hebrew
והיה כי יבצע אדני את כל מעשהו בהר ציון ובירושלם אפקד על פרי גדל לבב מלך אשור ועל תפארת רום עיניו׃,Hebrew
כי אמר בכח ידי עשיתי ובחכמתי כי נבנותי ואסיר גבולת עמים ועתידתיהם שושתי ואוריד כאביר יושבים׃,Hebrew
ותמצא כקן ידי לחיל העמים וכאסף ביצים עזבות כל הארץ אני אספתי ולא היה נדד כנף ופצה פה ומצפצף׃,Hebrew
היתפאר הגרזן על החצב בו אם יתגדל המשור על מניפו כהניף שבט את מרימיו כהרים מטה לא עץ׃,Hebrew
לכן ישלח האדון יהוה צבאות במשמניו רזון ותחת כבדו יקד יקד כיקוד אש׃,Hebrew
והיה אור ישראל לאש וקדושו ללהבה ובערה ואכלה שיתו ושמירו ביום אחד׃,Hebrew
וכבוד יערו וכרמלו מנפש ועד בשר יכלה והיה כמסס נסס׃,Hebrew
ושאר עץ יערו מספר יהיו ונער יכתבם׃,Hebrew
והיה ביום ההוא לא יוסיף עוד שאר ישראל ופליטת בית יעקב להשען על מכהו ונשען על יהוה קדוש ישראל באמת׃,Hebrew
שאר ישוב שאר יעקב אל אל גבור׃,Hebrew
כי אם יהיה עמך ישראל כחול הים שאר ישוב בו כליון חרוץ שוטף צדקה׃,Hebrew
כי כלה ונחרצה אדני יהוה צבאות עשה בקרב כל הארץ׃,Hebrew
לכן כה אמר אדני יהוה צבאות אל תירא עמי ישב ציון מאשור בשבט יככה ומטהו ישא עליך בדרך מצרים׃,Hebrew
כי עוד מעט מזער וכלה זעם ואפי על תבליתם׃,Hebrew
ועורר עליו יהוה צבאות שוט כמכת מדין בצור עורב ומטהו על הים ונשאו בדרך מצרים׃,Hebrew
והיה ביום ההוא יסור סבלו מעל שכמך ועלו מעל צוארך וחבל על מפני שמן׃,Hebrew
בא על עית עבר במגרון למכמש יפקיד כליו׃,Hebrew
עברו מעברה גבע מלון לנו חרדה הרמה גבעת שאול נסה׃,Hebrew
צהלי קולך בת גלים הקשיבי לישה עניה ענתות׃,Hebrew
נדדה מדמנה ישבי הגבים העיזו׃,Hebrew
עוד היום בנב לעמד ינפף ידו הר בית ציון גבעת ירושלם׃,Hebrew
הנה האדון יהוה צבאות מסעף פארה במערצה ורמי הקומה גדועים והגבהים ישפלו׃,Hebrew
ונקף סבכי היער בברזל והלבנון באדיר יפול׃,Hebrew
ויצא חטר מגזע ישי ונצר משרשיו יפרה׃,Hebrew
ונחה עליו רוח יהוה רוח חכמה ובינה רוח עצה וגבורה רוח דעת ויראת יהוה׃,Hebrew
והריחו ביראת יהוה ולא למראה עיניו ישפוט ולא למשמע אזניו יוכיח׃,Hebrew
ושפט בצדק דלים והוכיח במישור לענוי ארץ והכה ארץ בשבט פיו וברוח שפתיו ימית רשע׃,Hebrew
והיה צדק אזור מתניו והאמונה אזור חלציו׃,Hebrew
וגר זאב עם כבש ונמר עם גדי ירבץ ועגל וכפיר ומריא יחדו ונער קטן נהג בם׃,Hebrew
ופרה ודב תרעינה יחדו ירבצו ילדיהן ואריה כבקר יאכל תבן׃,Hebrew
ושעשע יונק על חר פתן ועל מאורת צפעוני גמול ידו הדה׃,Hebrew
לא ירעו ולא ישחיתו בכל הר קדשי כי מלאה הארץ דעה את יהוה כמים לים מכסים׃,Hebrew
והיה ביום ההוא שרש ישי אשר עמד לנס עמים אליו גוים ידרשו והיתה מנחתו כבוד׃,Hebrew
והיה ביום ההוא יוסיף אדני שנית ידו לקנות את שאר עמו אשר ישאר מאשור וממצרים ומפתרוס ומכוש ומעילם ומשנער ומחמת ומאיי הים׃,Hebrew
ונשא נס לגוים ואסף נדחי ישראל ונפצות יהודה יקבץ מארבע כנפות הארץ׃,Hebrew
וסרה קנאת אפרים וצררי יהודה יכרתו אפרים לא יקנא את יהודה ויהודה לא יצר את אפרים׃,Hebrew
ועפו בכתף פלשתים ימה יחדו יבזו את בני קדם אדום ומואב משלוח ידם ובני עמון משמעתם׃,Hebrew
והחרים יהוה את לשון ים מצרים והניף ידו על הנהר בעים רוחו והכהו לשבעה נחלים והדריך בנעלים׃,Hebrew
והיתה מסלה לשאר עמו אשר ישאר מאשור כאשר היתה לישראל ביום עלתו מארץ מצרים׃,Hebrew
ואמרת ביום ההוא אודך יהוה כי אנפת בי ישב אפך ותנחמני׃,Hebrew
הנה אל ישועתי אבטח ולא אפחד כי עזי וזמרת יה יהוה ויהי לי לישועה׃,Hebrew
ושאבתם מים בששון ממעיני הישועה׃,Hebrew
ואמרתם ביום ההוא הודו ליהוה קראו בשמו הודיעו בעמים עלילתיו הזכירו כי נשגב שמו׃,Hebrew
זמרו יהוה כי גאות עשה מידעת זאת בכל הארץ׃,Hebrew
צהלי ורני יושבת ציון כי גדול בקרבך קדוש ישראל׃,Hebrew
משא בבל אשר חזה ישעיהו בן אמוץ׃,Hebrew
על הר נשפה שאו נס הרימו קול להם הניפו יד ויבאו פתחי נדיבים׃,Hebrew
אני צויתי למקדשי גם קראתי גבורי לאפי עליזי גאותי׃,Hebrew
קול המון בהרים דמות עם רב קול שאון ממלכות גוים נאספים יהוה צבאות מפקד צבא מלחמה׃,Hebrew
באים מארץ מרחק מקצה השמים יהוה וכלי זעמו לחבל כל הארץ׃,Hebrew
הילילו כי קרוב יום יהוה כשד משדי יבוא׃,Hebrew
על כן כל ידים תרפינה וכל לבב אנוש ימס׃,Hebrew
ונבהלו צירים וחבלים יאחזון כיולדה יחילון איש אל רעהו יתמהו פני להבים פניהם׃,Hebrew
הנה יום יהוה בא אכזרי ועברה וחרון אף לשום הארץ לשמה וחטאיה ישמיד ממנה׃,Hebrew
כי כוכבי השמים וכסיליהם לא יהלו אורם חשך השמש בצאתו וירח לא יגיה אורו׃,Hebrew
ופקדתי על תבל רעה ועל רשעים עונם והשבתי גאון זדים וגאות עריצים אשפיל׃,Hebrew
אוקיר אנוש מפז ואדם מכתם אופיר׃,Hebrew
על כן שמים ארגיז ותרעש הארץ ממקומה בעברת יהוה צבאות וביום חרון אפו׃,Hebrew
והיה כצבי מדח וכצאן ואין מקבץ איש אל עמו יפנו ואיש אל ארצו ינוסו׃,Hebrew
כל הנמצא ידקר וכל הנספה יפול בחרב׃,Hebrew
ועלליהם ירטשו לעיניהם ישסו בתיהם ונשיהם תשגלנה׃,Hebrew
הנני מעיר עליהם את מדי אשר כסף לא יחשבו וזהב לא יחפצו בו׃,Hebrew
וקשתות נערים תרטשנה ופרי בטן לא ירחמו על בנים לא תחוס עינם׃,Hebrew
והיתה בבל צבי ממלכות תפארת גאון כשדים כמהפכת אלהים את סדם ואת עמרה׃,Hebrew
לא תשב לנצח ולא תשכן עד דור ודור ולא יהל שם ערבי ורעים לא ירבצו שם׃,Hebrew
ורבצו שם ציים ומלאו בתיהם אחים ושכנו שם בנות יענה ושעירים ירקדו שם׃,Hebrew
וענה איים באלמנותיו ותנים בהיכלי ענג וקרוב לבוא עתה וימיה לא ימשכו׃,Hebrew
כי ירחם יהוה את יעקב ובחר עוד בישראל והניחם על אדמתם ונלוה הגר עליהם ונספחו על בית יעקב׃,Hebrew
ולקחום עמים והביאום אל מקומם והתנחלום בית ישראל על אדמת יהוה לעבדים ולשפחות והיו שבים לשביהם ורדו בנגשיהם׃,Hebrew
והיה ביום הניח יהוה לך מעצבך ומרגזך ומן העבדה הקשה אשר עבד בך׃,Hebrew
ונשאת המשל הזה על מלך בבל ואמרת איך שבת נגש שבתה מדהבה׃,Hebrew
שבר יהוה מטה רשעים שבט משלים׃,Hebrew
מכה עמים בעברה מכת בלתי סרה רדה באף גוים מרדף בלי חשך׃,Hebrew
נחה שקטה כל הארץ פצחו רנה׃,Hebrew
גם ברושים שמחו לך ארזי לבנון מאז שכבת לא יעלה הכרת עלינו׃,Hebrew
שאול מתחת רגזה לך לקראת בואך עורר לך רפאים כל עתודי ארץ הקים מכסאותם כל מלכי גוים׃,Hebrew
כלם יענו ויאמרו אליך גם אתה חלית כמונו אלינו נמשלת׃,Hebrew
הורד שאול גאונך המית נבליך תחתיך יצע רמה ומכסיך תולעה׃,Hebrew
איך נפלת משמים הילל בן שחר נגדעת לארץ חולש על גוים׃,Hebrew
ואתה אמרת בלבבך השמים אעלה ממעל לכוכבי אל ארים כסאי ואשב בהר מועד בירכתי צפון׃,Hebrew
אעלה על במתי עב אדמה לעליון׃,Hebrew
אך אל שאול תורד אל ירכתי בור׃,Hebrew
ראיך אליך ישגיחו אליך יתבוננו הזה האיש מרגיז הארץ מרעיש ממלכות׃,Hebrew
שם תבל כמדבר ועריו הרס אסיריו לא פתח ביתה׃,Hebrew
כל מלכי גוים כלם שכבו בכבוד איש בביתו׃,Hebrew
ואתה השלכת מקברך כנצר נתעב לבוש הרגים מטעני חרב יורדי אל אבני בור כפגר מובס׃,Hebrew
לא תחד אתם בקבורה כי ארצך שחת עמך הרגת לא יקרא לעולם זרע מרעים׃,Hebrew
הכינו לבניו מטבח בעון אבותם בל יקמו וירשו ארץ ומלאו פני תבל ערים׃,Hebrew
וקמתי עליהם נאם יהוה צבאות והכרתי לבבל שם ושאר ונין ונכד נאם יהוה׃,Hebrew
ושמתיה למורש קפד ואגמי מים וטאטאתיה במטאטא השמד נאם יהוה צבאות׃,Hebrew
נשבע יהוה צבאות לאמר אם לא כאשר דמיתי כן היתה וכאשר יעצתי היא תקום׃,Hebrew
לשבר אשור בארצי ועל הרי אבוסנו וסר מעליהם עלו וסבלו מעל שכמו יסור׃,Hebrew
זאת העצה היעוצה על כל הארץ וזאת היד הנטויה על כל הגוים׃,Hebrew
כי יהוה צבאות יעץ ומי יפר וידו הנטויה ומי ישיבנה׃,Hebrew
בשנת מות המלך אחז היה המשא הזה׃,Hebrew
אל תשמחי פלשת כלך כי נשבר שבט מכך כי משרש נחש יצא צפע ופריו שרף מעופף׃,Hebrew
ורעו בכורי דלים ואביונים לבטח ירבצו והמתי ברעב שרשך ושאריתך יהרג׃,Hebrew
הילילי שער זעקי עיר נמוג פלשת כלך כי מצפון עשן בא ואין בודד במועדיו׃,Hebrew
ומה יענה מלאכי גוי כי יהוה יסד ציון ובה יחסו עניי עמו׃,Hebrew
משא מואב כי בליל שדד ער מואב נדמה כי בליל שדד קיר מואב נדמה׃,Hebrew
עלה הבית ודיבן הבמות לבכי על נבו ועל מידבא מואב ייליל בכל ראשיו קרחה כל זקן גרועה׃,Hebrew
בחוצתיו חגרו שק על גגותיה וברחבתיה כלה ייליל ירד בבכי׃,Hebrew
ותזעק חשבון ואלעלה עד יהץ נשמע קולם על כן חלצי מואב יריעו נפשו ירעה לו׃,Hebrew
לבי למואב יזעק בריחה עד צער עגלת שלשיה כי מעלה הלוחית בבכי יעלה בו כי דרך חורנים זעקת שבר יעערו׃,Hebrew
כי מי נמרים משמות יהיו כי יבש חציר כלה דשא ירק לא היה׃,Hebrew
על כן יתרה עשה ופקדתם על נחל הערבים ישאום׃,Hebrew
כי הקיפה הזעקה את גבול מואב עד אגלים יללתה ובאר אילים יללתה׃,Hebrew
כי מי דימון מלאו דם כי אשית על דימון נוספות לפליטת מואב אריה ולשארית אדמה׃,Hebrew
שלחו כר משל ארץ מסלע מדברה אל הר בת ציון׃,Hebrew
והיה כעוף נודד קן משלח תהיינה בנות מואב מעברת לארנון׃,Hebrew
הביאו עצה עשו פלילה שיתי כליל צלך בתוך צהרים סתרי נדחים נדד אל תגלי׃,Hebrew
יגורו בך נדחי מואב הוי סתר למו מפני שודד כי אפס המץ כלה שד תמו רמס מן הארץ׃,Hebrew
והוכן בחסד כסא וישב עליו באמת באהל דוד שפט ודרש משפט ומהר צדק׃,Hebrew
שמענו גאון מואב גא מאד גאותו וגאונו ועברתו לא כן בדיו׃,Hebrew
לכן ייליל מואב למואב כלה ייליל לאשישי קיר חרשת תהגו אך נכאים׃,Hebrew
כי שדמות חשבון אמלל גפן שבמה בעלי גוים הלמו שרוקיה עד יעזר נגעו תעו מדבר שלחותיה נטשו עברו ים׃,Hebrew
על כן אבכה בבכי יעזר גפן שבמה אריוך דמעתי חשבון ואלעלה כי על קיצך ועל קצירך הידד נפל׃,Hebrew
ונאסף שמחה וגיל מן הכרמל ובכרמים לא ירנן לא ירעע יין ביקבים לא ידרך הדרך הידד השבתי׃,Hebrew
על כן מעי למואב ככנור יהמו וקרבי לקיר חרש׃,Hebrew
והיה כי נראה כי נלאה מואב על הבמה ובא אל מקדשו להתפלל ולא יוכל׃,Hebrew
זה הדבר אשר דבר יהוה אל מואב מאז׃,Hebrew
ועתה דבר יהוה לאמר בשלש שנים כשני שכיר ונקלה כבוד מואב בכל ההמון הרב ושאר מעט מזער לוא כביר׃,Hebrew
משא דמשק הנה דמשק מוסר מעיר והיתה מעי מפלה׃,Hebrew
עזבות ערי ערער לעדרים תהיינה ורבצו ואין מחריד׃,Hebrew
ונשבת מבצר מאפרים וממלכה מדמשק ושאר ארם ככבוד בני ישראל יהיו נאם יהוה צבאות׃,Hebrew
והיה ביום ההוא ידל כבוד יעקב ומשמן בשרו ירזה׃,Hebrew
והיה כאסף קציר קמה וזרעו שבלים יקצור והיה כמלקט שבלים בעמק רפאים׃,Hebrew
ונשאר בו עוללת כנקף זית שנים שלשה גרגרים בראש אמיר ארבעה חמשה בסעפיה פריה נאם יהוה אלהי ישראל׃,Hebrew
ביום ההוא ישעה האדם על עשהו ועיניו אל קדוש ישראל תראינה׃,Hebrew
ולא ישעה אל המזבחות מעשה ידיו ואשר עשו אצבעתיו לא יראה והאשרים והחמנים׃,Hebrew
ביום ההוא יהיו ערי מעזו כעזובת החרש והאמיר אשר עזבו מפני בני ישראל והיתה שממה׃,Hebrew
כי שכחת אלהי ישעך וצור מעזך לא זכרת על כן תטעי נטעי נעמנים וזמרת זר תזרענו׃,Hebrew
ביום נטעך תשגשגי ובבקר זרעך תפריחי נד קציר ביום נחלה וכאב אנוש׃,Hebrew
הוי המון עמים רבים כהמות ימים יהמיון ושאון לאמים כשאון מים כבירים ישאון׃,Hebrew
לאמים כשאון מים רבים ישאון וגער בו ונס ממרחק ורדף כמץ הרים לפני רוח וכגלגל לפני סופה׃,Hebrew
לעת ערב והנה בלהה בטרם בקר איננו זה חלק שוסינו וגורל לבזזינו׃,Hebrew
הוי ארץ צלצל כנפים אשר מעבר לנהרי כוש׃,Hebrew
השלח בים צירים ובכלי גמא על פני מים לכו מלאכים קלים אל גוי ממשך ומורט אל עם נורא מן הוא והלאה גוי קו קו ומבוסה אשר בזאו נהרים ארצו׃,Hebrew
כל ישבי תבל ושכני ארץ כנשא נס הרים תראו וכתקע שופר תשמעו׃,Hebrew
כי כה אמר יהוה אלי אשקוטה ואביטה במכוני כחם צח עלי אור כעב טל בחם קציר׃,Hebrew
כי לפני קציר כתם פרח ובסר גמל יהיה נצה וכרת הזלזלים במזמרות ואת הנטישות הסיר התז׃,Hebrew
יעזבו יחדו לעיט הרים ולבהמת הארץ וקץ עליו העיט וכל בהמת הארץ עליו תחרף׃,Hebrew
בעת ההיא יובל שי ליהוה צבאות עם ממשך ומורט ומעם נורא מן הוא והלאה גוי קו קו ומבוסה אשר בזאו נהרים ארצו אל מקום שם יהוה צבאות הר ציון׃,Hebrew
משא מצרים הנה יהוה רכב על עב קל ובא מצרים ונעו אלילי מצרים מפניו ולבב מצרים ימס בקרבו׃,Hebrew
וסכסכתי מצרים במצרים ונלחמו איש באחיו ואיש ברעהו עיר בעיר ממלכה בממלכה׃,Hebrew
ונבקה רוח מצרים בקרבו ועצתו אבלע ודרשו אל האלילים ואל האטים ואל האבות ואל הידענים׃,Hebrew
וסכרתי את מצרים ביד אדנים קשה ומלך עז ימשל בם נאם האדון יהוה צבאות׃,Hebrew
ונשתו מים מהים ונהר יחרב ויבש׃,Hebrew
והאזניחו נהרות דללו וחרבו יארי מצור קנה וסוף קמלו׃,Hebrew
ערות על יאור על פי יאור וכל מזרע יאור ייבש נדף ואיננו׃,Hebrew
ואנו הדיגים ואבלו כל משליכי ביאור חכה ופרשי מכמרת על פני מים אמללו׃,Hebrew
ובשו עבדי פשתים שריקות וארגים חורי׃,Hebrew
והיו שתתיה מדכאים כל עשי שכר אגמי נפש׃,Hebrew
אך אולים שרי צען חכמי יעצי פרעה עצה נבערה איך תאמרו אל פרעה בן חכמים אני בן מלכי קדם׃,Hebrew
אים אפוא חכמיך ויגידו נא לך וידעו מה יעץ יהוה צבאות על מצרים׃,Hebrew
נואלו שרי צען נשאו שרי נף התעו את מצרים פנת שבטיה׃,Hebrew
יהוה מסך בקרבה רוח עועים והתעו את מצרים בכל מעשהו כהתעות שכור בקיאו׃,Hebrew
ולא יהיה למצרים מעשה אשר יעשה ראש וזנב כפה ואגמון׃,Hebrew
ביום ההוא יהיה מצרים כנשים וחרד ופחד מפני תנופת יד יהוה צבאות אשר הוא מניף עליו׃,Hebrew
והיתה אדמת יהודה למצרים לחגא כל אשר יזכיר אתה אליו יפחד מפני עצת יהוה צבאות אשר הוא יועץ עליו׃,Hebrew
ביום ההוא יהיו חמש ערים בארץ מצרים מדברות שפת כנען ונשבעות ליהוה צבאות עיר ההרס יאמר לאחת׃,Hebrew
ביום ההוא יהיה מזבח ליהוה בתוך ארץ מצרים ומצבה אצל גבולה ליהוה׃,Hebrew
והיה לאות ולעד ליהוה צבאות בארץ מצרים כי יצעקו אל יהוה מפני לחצים וישלח להם מושיע ורב והצילם׃,Hebrew
ונודע יהוה למצרים וידעו מצרים את יהוה ביום ההוא ועבדו זבח ומנחה ונדרו נדר ליהוה ושלמו׃,Hebrew
ונגף יהוה את מצרים נגף ורפוא ושבו עד יהוה ונעתר להם ורפאם׃,Hebrew
ביום ההוא תהיה מסלה ממצרים אשורה ובא אשור במצרים ומצרים באשור ועבדו מצרים את אשור׃,Hebrew
ביום ההוא יהיה ישראל שלישיה למצרים ולאשור ברכה בקרב הארץ׃,Hebrew
אשר ברכו יהוה צבאות לאמר ברוך עמי מצרים ומעשה ידי אשור ונחלתי ישראל׃,Hebrew
בשנת בא תרתן אשדודה בשלח אתו סרגון מלך אשור וילחם באשדוד וילכדה׃,Hebrew
בעת ההיא דבר יהוה ביד ישעיהו בן אמוץ לאמר לך ופתחת השק מעל מתניך ונעלך תחלץ מעל רגליך ויעש כן הלך ערום ויחף׃,Hebrew
ויאמר יהוה כאשר הלך עבדי ישעיהו ערום ויחף שלש שנים אות ומופת על מצרים ועל כוש׃,Hebrew
כן ינהג מלך אשור את שבי מצרים ואת גלות כוש נערים וזקנים ערום ויחף וחשופי שת ערות מצרים׃,Hebrew
וחתו ובשו מכוש מבטם ומן מצרים תפארתם׃,Hebrew
ואמר ישב האי הזה ביום ההוא הנה כה מבטנו אשר נסנו שם לעזרה להנצל מפני מלך אשור ואיך נמלט אנחנו׃,Hebrew
משא מדבר ים כסופות בנגב לחלף ממדבר בא מארץ נוראה׃,Hebrew
חזות קשה הגד לי הבוגד בוגד והשודד שודד עלי עילם צורי מדי כל אנחתה השבתי׃,Hebrew
על כן מלאו מתני חלחלה צירים אחזוני כצירי יולדה נעויתי משמע נבהלתי מראות׃,Hebrew
תעה לבבי פלצות בעתתני את נשף חשקי שם לי לחרדה׃,Hebrew
ערך השלחן צפה הצפית אכול שתה קומו השרים משחו מגן׃,Hebrew
כי כה אמר אלי אדני לך העמד המצפה אשר יראה יגיד׃,Hebrew
וראה רכב צמד פרשים רכב חמור רכב גמל והקשיב קשב רב קשב׃,Hebrew
ויקרא אריה על מצפה אדני אנכי עמד תמיד יומם ועל משמרתי אנכי נצב כל הלילות׃,Hebrew
והנה זה בא רכב איש צמד פרשים ויען ויאמר נפלה נפלה בבל וכל פסילי אלהיה שבר לארץ׃,Hebrew
מדשתי ובן גרני אשר שמעתי מאת יהוה צבאות אלהי ישראל הגדתי לכם׃,Hebrew
משא דומה אלי קרא משעיר שמר מה מלילה שמר מה מליל׃,Hebrew
אמר שמר אתה בקר וגם לילה אם תבעיון בעיו שבו אתיו׃,Hebrew
משא בערב ביער בערב תלינו ארחות דדנים׃,Hebrew
לקראת צמא התיו מים ישבי ארץ תימא בלחמו קדמו נדד׃,Hebrew
כי מפני חרבות נדדו מפני חרב נטושה ומפני קשת דרוכה ומפני כבד מלחמה׃,Hebrew
כי כה אמר אדני אלי בעוד שנה כשני שכיר וכלה כל כבוד קדר׃,Hebrew
ושאר מספר קשת גבורי בני קדר ימעטו כי יהוה אלהי ישראל דבר׃,Hebrew
משא גיא חזיון מה לך אפוא כי עלית כלך לגגות׃,Hebrew
תשאות מלאה עיר הומיה קריה עליזה חלליך לא חללי חרב ולא מתי מלחמה׃,Hebrew
כל קציניך נדדו יחד מקשת אסרו כל נמצאיך אסרו יחדו מרחוק ברחו׃,Hebrew
על כן אמרתי שעו מני אמרר בבכי אל תאיצו לנחמני על שד בת עמי׃,Hebrew
כי יום מהומה ומבוסה ומבוכה לאדני יהוה צבאות בגיא חזיון מקרקר קר ושוע אל ההר׃,Hebrew
ועילם נשא אשפה ברכב אדם פרשים וקיר ערה מגן׃,Hebrew
ויהי מבחר עמקיך מלאו רכב והפרשים שת שתו השערה׃,Hebrew
ויגל את מסך יהודה ותבט ביום ההוא אל נשק בית היער׃,Hebrew
ואת בקיעי עיר דוד ראיתם כי רבו ותקבצו את מי הברכה התחתונה׃,Hebrew
ואת בתי ירושלם ספרתם ותתצו הבתים לבצר החומה׃,Hebrew
ומקוה עשיתם בין החמתים למי הברכה הישנה ולא הבטתם אל עשיה ויצרה מרחוק לא ראיתם׃,Hebrew
ויקרא אדני יהוה צבאות ביום ההוא לבכי ולמספד ולקרחה ולחגר שק׃,Hebrew
והנה ששון ושמחה הרג בקר ושחט צאן אכל בשר ושתות יין אכול ושתו כי מחר נמות׃,Hebrew
ונגלה באזני יהוה צבאות אם יכפר העון הזה לכם עד תמתון אמר אדני יהוה צבאות׃,Hebrew
כה אמר אדני יהוה צבאות לך בא אל הסכן הזה על שבנא אשר על הבית׃,Hebrew
מה לך פה ומי לך פה כי חצבת לך פה קבר חצבי מרום קברו חקקי בסלע משכן לו׃,Hebrew
הנה יהוה מטלטלך טלטלה גבר ועטך עטה׃,Hebrew
צנוף יצנפך צנפה כדור אל ארץ רחבת ידים שמה תמות ושמה מרכבות כבודך קלון בית אדניך׃,Hebrew
והדפתיך ממצבך וממעמדך יהרסך׃,Hebrew
והיה ביום ההוא וקראתי לעבדי לאליקים בן חלקיהו׃,Hebrew
והלבשתיו כתנתך ואבנטך אחזקנו וממשלתך אתן בידו והיה לאב ליושב ירושלם ולבית יהודה׃,Hebrew
ונתתי מפתח בית דוד על שכמו ופתח ואין סגר וסגר ואין פתח׃,Hebrew
ותקעתיו יתד במקום נאמן והיה לכסא כבוד לבית אביו׃,Hebrew
ותלו עליו כל כבוד בית אביו הצאצאים והצפעות כל כלי הקטן מכלי האגנות ועד כל כלי הנבלים׃,Hebrew
ביום ההוא נאם יהוה צבאות תמוש היתד התקועה במקום נאמן ונגדעה ונפלה ונכרת המשא אשר עליה כי יהוה דבר׃,Hebrew
משא צר הילילו אניות תרשיש כי שדד מבית מבוא מארץ כתים נגלה למו׃,Hebrew
דמו ישבי אי סחר צידון עבר ים מלאוך׃,Hebrew
ובמים רבים זרע שחר קציר יאור תבואתה ותהי סחר גוים׃,Hebrew
בושי צידון כי אמר ים מעוז הים לאמר לא חלתי ולא ילדתי ולא גדלתי בחורים רוממתי בתולות׃,Hebrew
כאשר שמע למצרים יחילו כשמע צר׃,Hebrew
עברו תרשישה הילילו ישבי אי׃,Hebrew
הזאת לכם עליזה מימי קדם קדמתה יבלוה רגליה מרחוק לגור׃,Hebrew
מי יעץ זאת על צר המעטירה אשר סחריה שרים כנעניה נכבדי ארץ׃,Hebrew
יהוה צבאות יעצה לחלל גאון כל צבי להקל כל נכבדי ארץ׃,Hebrew
עברי ארצך כיאר בת תרשיש אין מזח עוד׃,Hebrew
ידו נטה על הים הרגיז ממלכות יהוה צוה אל כנען לשמד מעזניה׃,Hebrew
ויאמר לא תוסיפי עוד לעלוז המעשקה בתולת בת צידון כתיים קומי עברי גם שם לא ינוח לך׃,Hebrew
הן ארץ כשדים זה העם לא היה אשור יסדה לציים הקימו בחיניו עררו ארמנותיה שמה למפלה׃,Hebrew
הילילו אניות תרשיש כי שדד מעזכן׃,Hebrew
והיה ביום ההוא ונשכחת צר שבעים שנה כימי מלך אחד מקץ שבעים שנה יהיה לצר כשירת הזונה׃,Hebrew
קחי כנור סבי עיר זונה נשכחה היטיבי נגן הרבי שיר למען תזכרי׃,Hebrew
והיה מקץ שבעים שנה יפקד יהוה את צר ושבה לאתננה וזנתה את כל ממלכות הארץ על פני האדמה׃,Hebrew
והיה סחרה ואתננה קדש ליהוה לא יאצר ולא יחסן כי לישבים לפני יהוה יהיה סחרה לאכל לשבעה ולמכסה עתיק׃,Hebrew
הנה יהוה בוקק הארץ ובולקה ועוה פניה והפיץ ישביה׃,Hebrew
והיה כעם ככהן כעבד כאדניו כשפחה כגברתה כקונה כמוכר כמלוה כלוה כנשה כאשר נשא בו׃,Hebrew
הבוק תבוק הארץ והבוז תבוז כי יהוה דבר את הדבר הזה׃,Hebrew
אבלה נבלה הארץ אמללה נבלה תבל אמללו מרום עם הארץ׃,Hebrew
והארץ חנפה תחת ישביה כי עברו תורת חלפו חק הפרו ברית עולם׃,Hebrew
על כן אלה אכלה ארץ ויאשמו ישבי בה על כן חרו ישבי ארץ ונשאר אנוש מזער׃,Hebrew
אבל תירוש אמללה גפן נאנחו כל שמחי לב׃,Hebrew
שבת משוש תפים חדל שאון עליזים שבת משוש כנור׃,Hebrew
בשיר לא ישתו יין ימר שכר לשתיו׃,Hebrew
נשברה קרית תהו סגר כל בית מבוא׃,Hebrew
צוחה על היין בחוצות ערבה כל שמחה גלה משוש הארץ׃,Hebrew
נשאר בעיר שמה ושאיה יכת שער׃,Hebrew
כי כה יהיה בקרב הארץ בתוך העמים כנקף זית כעוללת אם כלה בציר׃,Hebrew
המה ישאו קולם ירנו בגאון יהוה צהלו מים׃,Hebrew
על כן בארים כבדו יהוה באיי הים שם יהוה אלהי ישראל׃,Hebrew
מכנף הארץ זמרת שמענו צבי לצדיק ואמר רזי לי רזי לי אוי לי בגדים בגדו ובגד בוגדים בגדו׃,Hebrew
פחד ופחת ופח עליך יושב הארץ׃,Hebrew
והיה הנס מקול הפחד יפל אל הפחת והעולה מתוך הפחת ילכד בפח כי ארבות ממרום נפתחו וירעשו מוסדי ארץ׃,Hebrew
רעה התרעעה הארץ פור התפוררה ארץ מוט התמוטטה ארץ׃,Hebrew
נוע תנוע ארץ כשכור והתנודדה כמלונה וכבד עליה פשעה ונפלה ולא תסיף קום׃,Hebrew
והיה ביום ההוא יפקד יהוה על צבא המרום במרום ועל מלכי האדמה על האדמה׃,Hebrew
ואספו אספה אסיר על בור וסגרו על מסגר ומרב ימים יפקדו׃,Hebrew
וחפרה הלבנה ובושה החמה כי מלך יהוה צבאות בהר ציון ובירושלם ונגד זקניו כבוד׃,Hebrew
יהוה אלהי אתה ארוממך אודה שמך כי עשית פלא עצות מרחוק אמונה אמן׃,Hebrew
כי שמת מעיר לגל קריה בצורה למפלה ארמון זרים מעיר לעולם לא יבנה׃,Hebrew
על כן יכבדוך עם עז קרית גוים עריצים ייראוך׃,Hebrew
כי היית מעוז לדל מעוז לאביון בצר לו מחסה מזרם צל מחרב כי רוח עריצים כזרם קיר׃,Hebrew
כחרב בציון שאון זרים תכניע חרב בצל עב זמיר עריצים יענה׃,Hebrew
ועשה יהוה צבאות לכל העמים בהר הזה משתה שמנים משתה שמרים שמנים ממחים שמרים מזקקים׃,Hebrew
ובלע בהר הזה פני הלוט הלוט על כל העמים והמסכה הנסוכה על כל הגוים׃,Hebrew
בלע המות לנצח ומחה אדני יהוה דמעה מעל כל פנים וחרפת עמו יסיר מעל כל הארץ כי יהוה דבר׃,Hebrew
ואמר ביום ההוא הנה אלהינו זה קוינו לו ויושיענו זה יהוה קוינו לו נגילה ונשמחה בישועתו׃,Hebrew
כי תנוח יד יהוה בהר הזה ונדוש מואב תחתיו כהדוש מתבן במי מדמנה׃,Hebrew
ופרש ידיו בקרבו כאשר יפרש השחה לשחות והשפיל גאותו עם ארבות ידיו׃,Hebrew
ומבצר משגב חומתיך השח השפיל הגיע לארץ עד עפר׃,Hebrew
ביום ההוא יושר השיר הזה בארץ יהודה עיר עז לנו ישועה ישית חומות וחל׃,Hebrew
פתחו שערים ויבא גוי צדיק שמר אמנים׃,Hebrew
יצר סמוך תצר שלום שלום כי בך בטוח׃,Hebrew
בטחו ביהוה עדי עד כי ביה יהוה צור עולמים׃,Hebrew
כי השח ישבי מרום קריה נשגבה ישפילנה ישפילה עד ארץ יגיענה עד עפר׃,Hebrew
תרמסנה רגל רגלי עני פעמי דלים׃,Hebrew
ארח לצדיק מישרים ישר מעגל צדיק תפלס׃,Hebrew
אף ארח משפטיך יהוה קוינוך לשמך ולזכרך תאות נפש׃,Hebrew
נפשי אויתיך בלילה אף רוחי בקרבי אשחרך כי כאשר משפטיך לארץ צדק למדו ישבי תבל׃,Hebrew
יחן רשע בל למד צדק בארץ נכחות יעול ובל יראה גאות יהוה׃,Hebrew
יהוה רמה ידך בל יחזיון יחזו ויבשו קנאת עם אף אש צריך תאכלם׃,Hebrew
יהוה תשפת שלום לנו כי גם כל מעשינו פעלת לנו׃,Hebrew
יהוה אלהינו בעלונו אדנים זולתך לבד בך נזכיר שמך׃,Hebrew
מתים בל יחיו רפאים בל יקמו לכן פקדת ותשמידם ותאבד כל זכר למו׃,Hebrew
יספת לגוי יהוה יספת לגוי נכבדת רחקת כל קצוי ארץ׃,Hebrew
יהוה בצר פקדוך צקון לחש מוסרך למו׃,Hebrew
כמו הרה תקריב ללדת תחיל תזעק בחבליה כן היינו מפניך יהוה׃,Hebrew
הרינו חלנו כמו ילדנו רוח ישועת בל נעשה ארץ ובל יפלו ישבי תבל׃,Hebrew
יחיו מתיך נבלתי יקומון הקיצו ורננו שכני עפר כי טל אורת טלך וארץ רפאים תפיל׃,Hebrew
לך עמי בא בחדריך וסגר דלתיך בעדך חבי כמעט רגע עד יעבור זעם׃,Hebrew
כי הנה יהוה יצא ממקומו לפקד עון ישב הארץ עליו וגלתה הארץ את דמיה ולא תכסה עוד על הרוגיה׃,Hebrew
ביום ההוא יפקד יהוה בחרבו הקשה והגדולה והחזקה על לויתן נחש ברח ועל לויתן נחש עקלתון והרג את התנין אשר בים׃,Hebrew
ביום ההוא כרם חמד ענו לה׃,Hebrew
אני יהוה נצרה לרגעים אשקנה פן יפקד עליה לילה ויום אצרנה׃,Hebrew
חמה אין לי מי יתנני שמיר שית במלחמה אפשעה בה אציתנה יחד׃,Hebrew
או יחזק במעוזי יעשה שלום לי שלום יעשה לי׃,Hebrew
הבאים ישרש יעקב יציץ ופרח ישראל ומלאו פני תבל תנובה׃,Hebrew
הכמכת מכהו הכהו אם כהרג הרגיו הרג׃,Hebrew
בסאסאה בשלחה תריבנה הגה ברוחו הקשה ביום קדים׃,Hebrew
לכן בזאת יכפר עון יעקב וזה כל פרי הסר חטאתו בשומו כל אבני מזבח כאבני גר מנפצות לא יקמו אשרים וחמנים׃,Hebrew
כי עיר בצורה בדד נוה משלח ונעזב כמדבר שם ירעה עגל ושם ירבץ וכלה סעפיה׃,Hebrew
ביבש קצירה תשברנה נשים באות מאירות אותה כי לא עם בינות הוא על כן לא ירחמנו עשהו ויצרו לא יחננו׃,Hebrew
והיה ביום ההוא יחבט יהוה משבלת הנהר עד נחל מצרים ואתם תלקטו לאחד אחד בני ישראל׃,Hebrew
והיה ביום ההוא יתקע בשופר גדול ובאו האבדים בארץ אשור והנדחים בארץ מצרים והשתחוו ליהוה בהר הקדש בירושלם׃,Hebrew
הוי עטרת גאות שכרי אפרים וציץ נבל צבי תפארתו אשר על ראש גיא שמנים הלומי יין׃,Hebrew
הנה חזק ואמץ לאדני כזרם ברד שער קטב כזרם מים כבירים שטפים הניח לארץ ביד׃,Hebrew
ברגלים תרמסנה עטרת גאות שכורי אפרים׃,Hebrew
והיתה ציצת נבל צבי תפארתו אשר על ראש גיא שמנים כבכורה בטרם קיץ אשר יראה הראה אותה בעודה בכפו יבלענה׃,Hebrew
ביום ההוא יהיה יהוה צבאות לעטרת צבי ולצפירת תפארה לשאר עמו׃,Hebrew
ולרוח משפט ליושב על המשפט ולגבורה משיבי מלחמה שערה׃,Hebrew
וגם אלה ביין שגו ובשכר תעו כהן ונביא שגו בשכר נבלעו מן היין תעו מן השכר שגו בראה פקו פליליה׃,Hebrew
כי כל שלחנות מלאו קיא צאה בלי מקום׃,Hebrew
את מי יורה דעה ואת מי יבין שמועה גמולי מחלב עתיקי משדים׃,Hebrew
כי צו לצו צו לצו קו לקו קו לקו זעיר שם זעיר שם׃,Hebrew
כי בלעגי שפה ובלשון אחרת ידבר אל העם הזה׃,Hebrew
אשר אמר אליהם זאת המנוחה הניחו לעיף וזאת המרגעה ולא אבוא שמוע׃,Hebrew
והיה להם דבר יהוה צו לצו צו לצו קו לקו קו לקו זעיר שם זעיר שם למען ילכו וכשלו אחור ונשברו ונוקשו ונלכדו׃,Hebrew
לכן שמעו דבר יהוה אנשי לצון משלי העם הזה אשר בירושלם׃,Hebrew
כי אמרתם כרתנו ברית את מות ועם שאול עשינו חזה שיט שוטף כי עבר לא יבואנו כי שמנו כזב מחסנו ובשקר נסתרנו׃,Hebrew
לכן כה אמר אדני יהוה הנני יסד בציון אבן אבן בחן פנת יקרת מוסד מוסד המאמין לא יחיש׃,Hebrew
ושמתי משפט לקו וצדקה למשקלת ויעה ברד מחסה כזב וסתר מים ישטפו׃,Hebrew
וכפר בריתכם את מות וחזותכם את שאול לא תקום שוט שוטף כי יעבר והייתם לו למרמס׃,Hebrew
מדי עברו יקח אתכם כי בבקר בבקר יעבר ביום ובלילה והיה רק זועה הבין שמועה׃,Hebrew
כי קצר המצע מהשתרע והמסכה צרה כהתכנס׃,Hebrew
כי כהר פרצים יקום יהוה כעמק בגבעון ירגז לעשות מעשהו זר מעשהו ולעבד עבדתו נכריה עבדתו׃,Hebrew
ועתה אל תתלוצצו פן יחזקו מוסריכם כי כלה ונחרצה שמעתי מאת אדני יהוה צבאות על כל הארץ׃,Hebrew
האזינו ושמעו קולי הקשיבו ושמעו אמרתי׃,Hebrew
הכל היום יחרש החרש לזרע יפתח וישדד אדמתו׃,Hebrew
הלוא אם שוה פניה והפיץ קצח וכמן יזרק ושם חטה שורה ושערה נסמן וכסמת גבלתו׃,Hebrew
ויסרו למשפט אלהיו יורנו׃,Hebrew
כי לא בחרוץ יודש קצח ואופן עגלה על כמן יוסב כי במטה יחבט קצח וכמן בשבט׃,Hebrew
לחם יודק כי לא לנצח אדוש ידושנו והמם גלגל עגלתו ופרשיו לא ידקנו׃,Hebrew
גם זאת מעם יהוה צבאות יצאה הפליא עצה הגדיל תושיה׃,Hebrew
הוי אריאל אריאל קרית חנה דוד ספו שנה על שנה חגים ינקפו׃,Hebrew
והציקותי לאריאל והיתה תאניה ואניה והיתה לי כאריאל׃,Hebrew
וחניתי כדור עליך וצרתי עליך מצב והקימתי עליך מצרת׃,Hebrew
ושפלת מארץ תדברי ומעפר תשח אמרתך והיה כאוב מארץ קולך ומעפר אמרתך תצפצף׃,Hebrew
והיה כאבק דק המון זריך וכמץ עבר המון עריצים והיה לפתע פתאם׃,Hebrew
מעם יהוה צבאות תפקד ברעם וברעש וקול גדול סופה וסערה ולהב אש אוכלה׃,Hebrew
והיה כחלום חזון לילה המון כל הגוים הצבאים על אריאל וכל צביה ומצדתה והמציקים לה׃,Hebrew
והיה כאשר יחלם הרעב והנה אוכל והקיץ וריקה נפשו וכאשר יחלם הצמא והנה שתה והקיץ והנה עיף ונפשו שוקקה כן יהיה המון כל הגוים הצבאים על הר ציון׃,Hebrew
התמהמהו ותמהו השתעשעו ושעו שכרו ולא יין נעו ולא שכר׃,Hebrew
כי נסך עליכם יהוה רוח תרדמה ויעצם את עיניכם את הנביאים ואת ראשיכם החזים כסה׃,Hebrew
ותהי לכם חזות הכל כדברי הספר החתום אשר יתנו אתו אל יודע הספר לאמר קרא נא זה ואמר לא אוכל כי חתום הוא׃,Hebrew
ונתן הספר על אשר לא ידע ספר לאמר קרא נא זה ואמר לא ידעתי ספר׃,Hebrew
ויאמר אדני יען כי נגש העם הזה בפיו ובשפתיו כבדוני ולבו רחק ממני ותהי יראתם אתי מצות אנשים מלמדה׃,Hebrew
לכן הנני יוסף להפליא את העם הזה הפלא ופלא ואבדה חכמת חכמיו ובינת נבניו תסתתר׃,Hebrew
הוי המעמיקים מיהוה לסתר עצה והיה במחשך מעשיהם ויאמרו מי ראנו ומי יודענו׃,Hebrew
הפככם אם כחמר היצר יחשב כי יאמר מעשה לעשהו לא עשני ויצר אמר ליוצרו לא הבין׃,Hebrew
הלוא עוד מעט מזער ושב לבנון לכרמל והכרמל ליער יחשב׃,Hebrew
ושמעו ביום ההוא החרשים דברי ספר ומאפל ומחשך עיני עורים תראינה׃,Hebrew
ויספו ענוים ביהוה שמחה ואביוני אדם בקדוש ישראל יגילו׃,Hebrew
כי אפס עריץ וכלה לץ ונכרתו כל שקדי און׃,Hebrew
מחטיאי אדם בדבר ולמוכיח בשער יקשון ויטו בתהו צדיק׃,Hebrew
לכן כה אמר יהוה אל בית יעקב אשר פדה את אברהם לא עתה יבוש יעקב ולא עתה פניו יחורו׃,Hebrew
כי בראתו ילדיו מעשה ידי בקרבו יקדישו שמי והקדישו את קדוש יעקב ואת אלהי ישראל יעריצו׃,Hebrew
וידעו תעי רוח בינה ורוגנים ילמדו לקח׃,Hebrew
הוי בנים סוררים נאם יהוה לעשות עצה ולא מני ולנסך מסכה ולא רוחי למען ספות חטאת על חטאת׃,Hebrew
ההלכים לרדת מצרים ופי לא שאלו לעוז במעוז פרעה ולחסות בצל מצרים׃,Hebrew
והיה לכם מעוז פרעה לבשת והחסות בצל מצרים לכלמה׃,Hebrew
כי היו בצען שריו ומלאכיו חנס יגיעו׃,Hebrew
כל הבאיש על עם לא יועילו למו לא לעזר ולא להועיל כי לבשת וגם לחרפה׃,Hebrew
משא בהמות נגב בארץ צרה וצוקה לביא וליש מהם אפעה ושרף מעופף ישאו על כתף עירים חילהם ועל דבשת גמלים אוצרתם על עם לא יועילו׃,Hebrew
ומצרים הבל וריק יעזרו לכן קראתי לזאת רהב הם שבת׃,Hebrew
עתה בוא כתבה על לוח אתם ועל ספר חקה ותהי ליום אחרון לעד עד עולם׃,Hebrew
כי עם מרי הוא בנים כחשים בנים לא אבו שמוע תורת יהוה׃,Hebrew
אשר אמרו לראים לא תראו ולחזים לא תחזו לנו נכחות דברו לנו חלקות חזו מהתלות׃,Hebrew
סורו מני דרך הטו מני ארח השביתו מפנינו את קדוש ישראל׃,Hebrew
לכן כה אמר קדוש ישראל יען מאסכם בדבר הזה ותבטחו בעשק ונלוז ותשענו עליו׃,Hebrew
לכן יהיה לכם העון הזה כפרץ נפל נבעה בחומה נשגבה אשר פתאם לפתע יבוא שברה׃,Hebrew
ושברה כשבר נבל יוצרים כתות לא יחמל ולא ימצא במכתתו חרש לחתות אש מיקוד ולחשף מים מגבא׃,Hebrew
כי כה אמר אדני יהוה קדוש ישראל בשובה ונחת תושעון בהשקט ובבטחה תהיה גבורתכם ולא אביתם׃,Hebrew
ותאמרו לא כי על סוס ננוס על כן תנוסון ועל קל נרכב על כן יקלו רדפיכם׃,Hebrew
אלף אחד מפני גערת אחד מפני גערת חמשה תנסו עד אם נותרתם כתרן על ראש ההר וכנס על הגבעה׃,Hebrew
ולכן יחכה יהוה לחננכם ולכן ירום לרחמכם כי אלהי משפט יהוה אשרי כל חוכי לו׃,Hebrew
כי עם בציון ישב בירושלם בכו לא תבכה חנון יחנך לקול זעקך כשמעתו ענך׃,Hebrew
ונתן לכם אדני לחם צר ומים לחץ ולא יכנף עוד מוריך והיו עיניך ראות את מוריך׃,Hebrew
ואזניך תשמענה דבר מאחריך לאמר זה הדרך לכו בו כי תאמינו וכי תשמאילו׃,Hebrew
וטמאתם את צפוי פסילי כספך ואת אפדת מסכת זהבך תזרם כמו דוה צא תאמר לו׃,Hebrew
ונתן מטר זרעך אשר תזרע את האדמה ולחם תבואת האדמה והיה דשן ושמן ירעה מקניך ביום ההוא כר נרחב׃,Hebrew
והאלפים והעירים עבדי האדמה בליל חמיץ יאכלו אשר זרה ברחת ובמזרה׃,Hebrew
והיה על כל הר גבה ועל כל גבעה נשאה פלגים יבלי מים ביום הרג רב בנפל מגדלים׃,Hebrew
והיה אור הלבנה כאור החמה ואור החמה יהיה שבעתים כאור שבעת הימים ביום חבש יהוה את שבר עמו ומחץ מכתו ירפא׃,Hebrew
הנה שם יהוה בא ממרחק בער אפו וכבד משאה שפתיו מלאו זעם ולשונו כאש אכלת׃,Hebrew
ורוחו כנחל שוטף עד צואר יחצה להנפה גוים בנפת שוא ורסן מתעה על לחיי עמים׃,Hebrew
השיר יהיה לכם כליל התקדש חג ושמחת לבב כהולך בחליל לבוא בהר יהוה אל צור ישראל׃,Hebrew
והשמיע יהוה את הוד קולו ונחת זרועו יראה בזעף אף ולהב אש אוכלה נפץ וזרם ואבן ברד׃,Hebrew
כי מקול יהוה יחת אשור בשבט יכה׃,Hebrew
והיה כל מעבר מטה מוסדה אשר יניח יהוה עליו בתפים ובכנרות ובמלחמות תנופה נלחם בה׃,Hebrew
כי ערוך מאתמול תפתה גם הוא למלך הוכן העמיק הרחב מדרתה אש ועצים הרבה נשמת יהוה כנחל גפרית בערה בה׃,Hebrew
הוי הירדים מצרים לעזרה על סוסים ישענו ויבטחו על רכב כי רב ועל פרשים כי עצמו מאד ולא שעו על קדוש ישראל ואת יהוה לא דרשו׃,Hebrew
וגם הוא חכם ויבא רע ואת דבריו לא הסיר וקם על בית מרעים ועל עזרת פעלי און׃,Hebrew
ומצרים אדם ולא אל וסוסיהם בשר ולא רוח ויהוה יטה ידו וכשל עוזר ונפל עזר ויחדו כלם יכליון׃,Hebrew
כי כה אמר יהוה אלי כאשר יהגה האריה והכפיר על טרפו אשר יקרא עליו מלא רעים מקולם לא יחת ומהמונם לא יענה כן ירד יהוה צבאות לצבא על הר ציון ועל גבעתה׃,Hebrew
כצפרים עפות כן יגן יהוה צבאות על ירושלם גנון והציל פסח והמליט׃,Hebrew
שובו לאשר העמיקו סרה בני ישראל׃,Hebrew
כי ביום ההוא ימאסון איש אלילי כספו ואלילי זהבו אשר עשו לכם ידיכם חטא׃,Hebrew
ונפל אשור בחרב לא איש וחרב לא אדם תאכלנו ונס לו מפני חרב ובחוריו למס יהיו׃,Hebrew
וסלעו ממגור יעבור וחתו מנס שריו נאם יהוה אשר אור לו בציון ותנור לו בירושלם׃,Hebrew
הן לצדק ימלך מלך ולשרים למשפט ישרו׃,Hebrew
והיה איש כמחבא רוח וסתר זרם כפלגי מים בציון כצל סלע כבד בארץ עיפה׃,Hebrew
ולא תשעינה עיני ראים ואזני שמעים תקשבנה׃,Hebrew
ולבב נמהרים יבין לדעת ולשון עלגים תמהר לדבר צחות׃,Hebrew
לא יקרא עוד לנבל נדיב ולכילי לא יאמר שוע׃,Hebrew
כי נבל נבלה ידבר ולבו יעשה און לעשות חנף ולדבר אל יהוה תועה להריק נפש רעב ומשקה צמא יחסיר׃,Hebrew
וכלי כליו רעים הוא זמות יעץ לחבל ענוים באמרי שקר ובדבר אביון משפט׃,Hebrew
ונדיב נדיבות יעץ והוא על נדיבות יקום׃,Hebrew
נשים שאננות קמנה שמענה קולי בנות בטחות האזנה אמרתי׃,Hebrew
ימים על שנה תרגזנה בטחות כי כלה בציר אסף בלי יבוא׃,Hebrew
חרדו שאננות רגזה בטחות פשטה וערה וחגורה על חלצים׃,Hebrew
על שדים ספדים על שדי חמד על גפן פריה׃,Hebrew
על אדמת עמי קוץ שמיר תעלה כי על כל בתי משוש קריה עליזה׃,Hebrew
כי ארמון נטש המון עיר עזב עפל ובחן היה בעד מערות עד עולם משוש פראים מרעה עדרים׃,Hebrew
עד יערה עלינו רוח ממרום והיה מדבר לכרמל וכרמל ליער יחשב׃,Hebrew
ושכן במדבר משפט וצדקה בכרמל תשב׃,Hebrew
והיה מעשה הצדקה שלום ועבדת הצדקה השקט ובטח עד עולם׃,Hebrew
וישב עמי בנוה שלום ובמשכנות מבטחים ובמנוחת שאננות׃,Hebrew
וברד ברדת היער ובשפלה תשפל העיר׃,Hebrew
אשריכם זרעי על כל מים משלחי רגל השור והחמור׃,Hebrew
הוי שודד ואתה לא שדוד ובוגד ולא בגדו בו כהתמך שודד תושד כנלתך לבגד יבגדו בך׃,Hebrew
יהוה חננו לך קוינו היה זרעם לבקרים אף ישועתנו בעת צרה׃,Hebrew
מקול המון נדדו עמים מרוממתך נפצו גוים׃,Hebrew
ואסף שללכם אסף החסיל כמשק גבים שוקק בו׃,Hebrew
נשגב יהוה כי שכן מרום מלא ציון משפט וצדקה׃,Hebrew
והיה אמונת עתיך חסן ישועת חכמת ודעת יראת יהוה היא אוצרו׃,Hebrew
הן אראלם צעקו חצה מלאכי שלום מר יבכיון׃,Hebrew
נשמו מסלות שבת עבר ארח הפר ברית מאס ערים לא חשב אנוש׃,Hebrew
אבל אמללה ארץ החפיר לבנון קמל היה השרון כערבה ונער בשן וכרמל׃,Hebrew
עתה אקום יאמר יהוה עתה ארומם עתה אנשא׃,Hebrew
תהרו חשש תלדו קש רוחכם אש תאכלכם׃,Hebrew
והיו עמים משרפות שיד קוצים כסוחים באש יצתו׃,Hebrew
שמעו רחוקים אשר עשיתי ודעו קרובים גברתי׃,Hebrew
פחדו בציון חטאים אחזה רעדה חנפים מי יגור לנו אש אוכלה מי יגור לנו מוקדי עולם׃,Hebrew
הלך צדקות ודבר מישרים מאס בבצע מעשקות נער כפיו מתמך בשחד אטם אזנו משמע דמים ועצם עיניו מראות ברע׃,Hebrew
הוא מרומים ישכן מצדות סלעים משגבו לחמו נתן מימיו נאמנים׃,Hebrew
מלך ביפיו תחזינה עיניך תראינה ארץ מרחקים׃,Hebrew
לבך יהגה אימה איה ספר איה שקל איה ספר את המגדלים׃,Hebrew
את עם נועז לא תראה עם עמקי שפה משמוע נלעג לשון אין בינה׃,Hebrew
חזה ציון קרית מועדנו עיניך תראינה ירושלם נוה שאנן אהל בל יצען בל יסע יתדתיו לנצח וכל חבליו בל ינתקו׃,Hebrew
כי אם שם אדיר יהוה לנו מקום נהרים יארים רחבי ידים בל תלך בו אני שיט וצי אדיר לא יעברנו׃,Hebrew
כי יהוה שפטנו יהוה מחקקנו יהוה מלכנו הוא יושיענו׃,Hebrew
נטשו חבליך בל יחזקו כן תרנם בל פרשו נס אז חלק עד שלל מרבה פסחים בזזו בז׃,Hebrew
ובל יאמר שכן חליתי העם הישב בה נשא עון׃,Hebrew
קרבו גוים לשמע ולאמים הקשיבו תשמע הארץ ומלאה תבל וכל צאצאיה׃,Hebrew
כי קצף ליהוה על כל הגוים וחמה על כל צבאם החרימם נתנם לטבח׃,Hebrew
וחלליהם ישלכו ופגריהם יעלה באשם ונמסו הרים מדמם׃,Hebrew
ונמקו כל צבא השמים ונגלו כספר השמים וכל צבאם יבול כנבל עלה מגפן וכנבלת מתאנה׃,Hebrew
כי רותה בשמים חרבי הנה על אדום תרד ועל עם חרמי למשפט׃,Hebrew
חרב ליהוה מלאה דם הדשנה מחלב מדם כרים ועתודים מחלב כליות אילים כי זבח ליהוה בבצרה וטבח גדול בארץ אדום׃,Hebrew
וירדו ראמים עמם ופרים עם אבירים ורותה ארצם מדם ועפרם מחלב ידשן׃,Hebrew
כי יום נקם ליהוה שנת שלומים לריב ציון׃,Hebrew
ונהפכו נחליה לזפת ועפרה לגפרית והיתה ארצה לזפת בערה׃,Hebrew
לילה ויומם לא תכבה לעולם יעלה עשנה מדור לדור תחרב לנצח נצחים אין עבר בה׃,Hebrew
וירשוה קאת וקפוד וינשוף וערב ישכנו בה ונטה עליה קו תהו ואבני בהו׃,Hebrew
חריה ואין שם מלוכה יקראו וכל שריה יהיו אפס׃,Hebrew
ועלתה ארמנתיה סירים קמוש וחוח במבצריה והיתה נוה תנים חציר לבנות יענה׃,Hebrew
ופגשו ציים את איים ושעיר על רעהו יקרא אך שם הרגיעה לילית ומצאה לה מנוח׃,Hebrew
שמה קננה קפוז ותמלט ובקעה ודגרה בצלה אך שם נקבצו דיות אשה רעותה׃,Hebrew
דרשו מעל ספר יהוה וקראו אחת מהנה לא נעדרה אשה רעותה לא פקדו כי פי הוא צוה ורוחו הוא קבצן׃,Hebrew
והוא הפיל להן גורל וידו חלקתה להם בקו עד עולם יירשוה לדור ודור ישכנו בה׃,Hebrew
יששום מדבר וציה ותגל ערבה ותפרח כחבצלת׃,Hebrew
פרח תפרח ותגל אף גילת ורנן כבוד הלבנון נתן לה הדר הכרמל והשרון המה יראו כבוד יהוה הדר אלהינו׃,Hebrew
חזקו ידים רפות וברכים כשלות אמצו׃,Hebrew
אמרו לנמהרי לב חזקו אל תיראו הנה אלהיכם נקם יבוא גמול אלהים הוא יבוא וישעכם׃,Hebrew
אז תפקחנה עיני עורים ואזני חרשים תפתחנה׃,Hebrew
אז ידלג כאיל פסח ותרן לשון אלם כי נבקעו במדבר מים ונחלים בערבה׃,Hebrew
והיה השרב לאגם וצמאון למבועי מים בנוה תנים רבצה חציר לקנה וגמא׃,Hebrew
והיה שם מסלול ודרך ודרך הקדש יקרא לה לא יעברנו טמא והוא למו הלך דרך ואוילים לא יתעו׃,Hebrew
לא יהיה שם אריה ופריץ חיות בל יעלנה לא תמצא שם והלכו גאולים׃,Hebrew
ופדויי יהוה ישבון ובאו ציון ברנה ושמחת עולם על ראשם ששון ושמחה ישיגו ונסו יגון ואנחה׃,Hebrew
ויהי בארבע עשרה שנה למלך חזקיהו עלה סנחריב מלך אשור על כל ערי יהודה הבצרות ויתפשם׃,Hebrew
וישלח מלך אשור את רב שקה מלכיש ירושלמה אל המלך חזקיהו בחיל כבד ויעמד בתעלת הברכה העליונה במסלת שדה כובס׃,Hebrew
ויצא אליו אליקים בן חלקיהו אשר על הבית ושבנא הספר ויואח בן אסף המזכיר׃,Hebrew
ויאמר אליהם רב שקה אמרו נא אל חזקיהו כה אמר המלך הגדול מלך אשור מה הבטחון הזה אשר בטחת׃,Hebrew
אמרתי אך דבר שפתים עצה וגבורה למלחמה עתה על מי בטחת כי מרדת בי׃,Hebrew
הנה בטחת על משענת הקנה הרצוץ הזה על מצרים אשר יסמך איש עליו ובא בכפו ונקבה כן פרעה מלך מצרים לכל הבטחים עליו׃,Hebrew
וכי תאמר אלי אל יהוה אלהינו בטחנו הלוא הוא אשר הסיר חזקיהו את במתיו ואת מזבחתיו ויאמר ליהודה ולירושלם לפני המזבח הזה תשתחוו׃,Hebrew
ועתה התערב נא את אדני המלך אשור ואתנה לך אלפים סוסים אם תוכל לתת לך רכבים עליהם׃,Hebrew
ואיך תשיב את פני פחת אחד עבדי אדני הקטנים ותבטח לך על מצרים לרכב ולפרשים׃,Hebrew
ועתה המבלעדי יהוה עליתי על הארץ הזאת להשחיתה יהוה אמר אלי עלה אל הארץ הזאת והשחיתה׃,Hebrew
ויאמר אליקים ושבנא ויואח אל רב שקה דבר נא אל עבדיך ארמית כי שמעים אנחנו ואל תדבר אלינו יהודית באזני העם אשר על החומה׃,Hebrew
ויאמר רב שקה האל אדניך ואליך שלחני אדני לדבר את הדברים האלה הלא על האנשים הישבים על החומה לאכל את חראיהם ולשתות את שיניהם עמכם׃,Hebrew
ויעמד רב שקה ויקרא בקול גדול יהודית ויאמר שמעו את דברי המלך הגדול מלך אשור׃,Hebrew
כה אמר המלך אל ישא לכם חזקיהו כי לא יוכל להציל אתכם׃,Hebrew
ואל יבטח אתכם חזקיהו אל יהוה לאמר הצל יצילנו יהוה לא תנתן העיר הזאת ביד מלך אשור׃,Hebrew
אל תשמעו אל חזקיהו כי כה אמר המלך אשור עשו אתי ברכה וצאו אלי ואכלו איש גפנו ואיש תאנתו ושתו איש מי בורו׃,Hebrew
עד באי ולקחתי אתכם אל ארץ כארצכם ארץ דגן ותירוש ארץ לחם וכרמים׃,Hebrew
פן יסית אתכם חזקיהו לאמר יהוה יצילנו ההצילו אלהי הגוים איש את ארצו מיד מלך אשור׃,Hebrew
איה אלהי חמת וארפד איה אלהי ספרוים וכי הצילו את שמרון מידי׃,Hebrew
מי בכל אלהי הארצות האלה אשר הצילו את ארצם מידי כי יציל יהוה את ירושלם מידי׃,Hebrew
ויחרישו ולא ענו אתו דבר כי מצות המלך היא לאמר לא תענהו׃,Hebrew
ויבא אליקים בן חלקיהו אשר על הבית ושבנא הסופר ויואח בן אסף המזכיר אל חזקיהו קרועי בגדים ויגידו לו את דברי רב שקה׃,Hebrew
ויהי כשמע המלך חזקיהו ויקרע את בגדיו ויתכס בשק ויבא בית יהוה׃,Hebrew
וישלח את אליקים אשר על הבית ואת שבנא הסופר ואת זקני הכהנים מתכסים בשקים אל ישעיהו בן אמוץ הנביא׃,Hebrew
ויאמרו אליו כה אמר חזקיהו יום צרה ותוכחה ונאצה היום הזה כי באו בנים עד משבר וכח אין ללדה׃,Hebrew
אולי ישמע יהוה אלהיך את דברי רב שקה אשר שלחו מלך אשור אדניו לחרף אלהים חי והוכיח בדברים אשר שמע יהוה אלהיך ונשאת תפלה בעד השארית הנמצאה׃,Hebrew
ויבאו עבדי המלך חזקיהו אל ישעיהו׃,Hebrew
ויאמר אליהם ישעיהו כה תאמרון אל אדניכם כה אמר יהוה אל תירא מפני הדברים אשר שמעת אשר גדפו נערי מלך אשור אותי׃,Hebrew
הנני נותן בו רוח ושמע שמועה ושב אל ארצו והפלתיו בחרב בארצו׃,Hebrew
וישב רב שקה וימצא את מלך אשור נלחם על לבנה כי שמע כי נסע מלכיש׃,Hebrew
וישמע על תרהקה מלך כוש לאמר יצא להלחם אתך וישמע וישלח מלאכים אל חזקיהו לאמר׃,Hebrew
כה תאמרון אל חזקיהו מלך יהודה לאמר אל ישאך אלהיך אשר אתה בוטח בו לאמר לא תנתן ירושלם ביד מלך אשור׃,Hebrew
הנה אתה שמעת אשר עשו מלכי אשור לכל הארצות להחרימם ואתה תנצל׃,Hebrew
ההצילו אותם אלהי הגוים אשר השחיתו אבותי את גוזן ואת חרן ורצף ובני עדן אשר בתלשר׃,Hebrew
איה מלך חמת ומלך ארפד ומלך לעיר ספרוים הנע ועוה׃,Hebrew
ויקח חזקיהו את הספרים מיד המלאכים ויקראהו ויעל בית יהוה ויפרשהו חזקיהו לפני יהוה׃,Hebrew
ויתפלל חזקיהו אל יהוה לאמר׃,Hebrew
יהוה צבאות אלהי ישראל ישב הכרבים אתה הוא האלהים לבדך לכל ממלכות הארץ אתה עשית את השמים ואת הארץ׃,Hebrew
הטה יהוה אזנך ושמע פקח יהוה עינך וראה ושמע את כל דברי סנחריב אשר שלח לחרף אלהים חי׃,Hebrew
אמנם יהוה החריבו מלכי אשור את כל הארצות ואת ארצם׃,Hebrew
ונתן את אלהיהם באש כי לא אלהים המה כי אם מעשה ידי אדם עץ ואבן ויאבדום׃,Hebrew
ועתה יהוה אלהינו הושיענו מידו וידעו כל ממלכות הארץ כי אתה יהוה לבדך׃,Hebrew
וישלח ישעיהו בן אמוץ אל חזקיהו לאמר כה אמר יהוה אלהי ישראל אשר התפללת אלי אל סנחריב מלך אשור׃,Hebrew
זה הדבר אשר דבר יהוה עליו בזה לך לעגה לך בתולת בת ציון אחריך ראש הניעה בת ירושלם׃,Hebrew
את מי חרפת וגדפת ועל מי הרימותה קול ותשא מרום עיניך אל קדוש ישראל׃,Hebrew
ביד עבדיך חרפת אדני ותאמר ברב רכבי אני עליתי מרום הרים ירכתי לבנון ואכרת קומת ארזיו מבחר ברשיו ואבוא מרום קצו יער כרמלו׃,Hebrew
אני קרתי ושתיתי מים ואחרב בכף פעמי כל יארי מצור׃,Hebrew
הלוא שמעת למרחוק אותה עשיתי מימי קדם ויצרתיה עתה הבאתיה ותהי להשאות גלים נצים ערים בצרות׃,Hebrew
וישביהן קצרי יד חתו ובשו היו עשב שדה וירק דשא חציר גגות ושדמה לפני קמה׃,Hebrew
ושבתך וצאתך ובואך ידעתי ואת התרגזך אלי׃,Hebrew
יען התרגזך אלי ושאננך עלה באזני ושמתי חחי באפך ומתגי בשפתיך והשיבתיך בדרך אשר באת בה׃,Hebrew
וזה לך האות אכול השנה ספיח ובשנה השנית שחיס ובשנה השלישית זרעו וקצרו ונטעו כרמים ואכול פרים׃,Hebrew
ויספה פליטת בית יהודה הנשארה שרש למטה ועשה פרי למעלה׃,Hebrew
כי מירושלם תצא שארית ופליטה מהר ציון קנאת יהוה צבאות תעשה זאת׃,Hebrew
לכן כה אמר יהוה אל מלך אשור לא יבוא אל העיר הזאת ולא יורה שם חץ ולא יקדמנה מגן ולא ישפך עליה סללה׃,Hebrew
בדרך אשר בא בה ישוב ואל העיר הזאת לא יבוא נאם יהוה׃,Hebrew
וגנותי על העיר הזאת להושיעה למעני ולמען דוד עבדי׃,Hebrew
ויצא מלאך יהוה ויכה במחנה אשור מאה ושמנים וחמשה אלף וישכימו בבקר והנה כלם פגרים מתים׃,Hebrew
ויסע וילך וישב סנחריב מלך אשור וישב בנינוה׃,Hebrew
ויהי הוא משתחוה בית נסרך אלהיו ואדרמלך ושראצר בניו הכהו בחרב והמה נמלטו ארץ אררט וימלך אסר חדן בנו תחתיו׃,Hebrew
בימים ההם חלה חזקיהו למות ויבוא אליו ישעיהו בן אמוץ הנביא ויאמר אליו כה אמר יהוה צו לביתך כי מת אתה ולא תחיה׃,Hebrew
ויסב חזקיהו פניו אל הקיר ויתפלל אל יהוה׃,Hebrew
ויאמר אנה יהוה זכר נא את אשר התהלכתי לפניך באמת ובלב שלם והטוב בעיניך עשיתי ויבך חזקיהו בכי גדול׃,Hebrew
ויהי דבר יהוה אל ישעיהו לאמר׃,Hebrew
הלוך ואמרת אל חזקיהו כה אמר יהוה אלהי דוד אביך שמעתי את תפלתך ראיתי את דמעתך הנני יוסף על ימיך חמש עשרה שנה׃,Hebrew
ומכף מלך אשור אצילך ואת העיר הזאת וגנותי על העיר הזאת׃,Hebrew
וזה לך האות מאת יהוה אשר יעשה יהוה את הדבר הזה אשר דבר׃,Hebrew
הנני משיב את צל המעלות אשר ירדה במעלות אחז בשמש אחרנית עשר מעלות ותשב השמש עשר מעלות במעלות אשר ירדה׃,Hebrew
מכתב לחזקיהו מלך יהודה בחלתו ויחי מחליו׃,Hebrew
אני אמרתי בדמי ימי אלכה בשערי שאול פקדתי יתר שנותי׃,Hebrew
אמרתי לא אראה יה יה בארץ החיים לא אביט אדם עוד עם יושבי חדל׃,Hebrew
דורי נסע ונגלה מני כאהל רעי קפדתי כארג חיי מדלה יבצעני מיום עד לילה תשלימני׃,Hebrew
שויתי עד בקר כארי כן ישבר כל עצמותי מיום עד לילה תשלימני׃,Hebrew
כסוס עגור כן אצפצף אהגה כיונה דלו עיני למרום אדני עשקה לי ערבני׃,Hebrew
מה אדבר ואמר לי והוא עשה אדדה כל שנותי על מר נפשי׃,Hebrew
אדני עליהם יחיו ולכל בהן חיי רוחי ותחלימני והחיני׃,Hebrew
הנה לשלום מר לי מר ואתה חשקת נפשי משחת בלי כי השלכת אחרי גוך כל חטאי׃,Hebrew
כי לא שאול תודך מות יהללך לא ישברו יורדי בור אל אמתך׃,Hebrew
חי חי הוא יודך כמוני היום אב לבנים יודיע אל אמתך׃,Hebrew
יהוה להושיעני ונגנותי ננגן כל ימי חיינו על בית יהוה׃,Hebrew
ויאמר ישעיהו ישאו דבלת תאנים וימרחו על השחין ויחי׃,Hebrew
ויאמר חזקיהו מה אות כי אעלה בית יהוה׃,Hebrew
בעת ההיא שלח מרדך בלאדן בן בלאדן מלך בבל ספרים ומנחה אל חזקיהו וישמע כי חלה ויחזק׃,Hebrew
וישמח עליהם חזקיהו ויראם את בית נכתה את הכסף ואת הזהב ואת הבשמים ואת השמן הטוב ואת כל בית כליו ואת כל אשר נמצא באצרתיו לא היה דבר אשר לא הראם חזקיהו בביתו ובכל ממשלתו׃,Hebrew
ויבא ישעיהו הנביא אל המלך חזקיהו ויאמר אליו מה אמרו האנשים האלה ומאין יבאו אליך ויאמר חזקיהו מארץ רחוקה באו אלי מבבל׃,Hebrew
ויאמר מה ראו בביתך ויאמר חזקיהו את כל אשר בביתי ראו לא היה דבר אשר לא הראיתים באוצרתי׃,Hebrew
ויאמר ישעיהו אל חזקיהו שמע דבר יהוה צבאות׃,Hebrew
הנה ימים באים ונשא כל אשר בביתך ואשר אצרו אבתיך עד היום הזה בבל לא יותר דבר אמר יהוה׃,Hebrew
ומבניך אשר יצאו ממך אשר תוליד יקחו והיו סריסים בהיכל מלך בבל׃,Hebrew
ויאמר חזקיהו אל ישעיהו טוב דבר יהוה אשר דברת ויאמר כי יהיה שלום ואמת בימי׃,Hebrew
נחמו נחמו עמי יאמר אלהיכם׃,Hebrew
דברו על לב ירושלם וקראו אליה כי מלאה צבאה כי נרצה עונה כי לקחה מיד יהוה כפלים בכל חטאתיה׃,Hebrew
קול קורא במדבר פנו דרך יהוה ישרו בערבה מסלה לאלהינו׃,Hebrew
כל גיא ינשא וכל הר וגבעה ישפלו והיה העקב למישור והרכסים לבקעה׃,Hebrew
ונגלה כבוד יהוה וראו כל בשר יחדו כי פי יהוה דבר׃,Hebrew
קול אמר קרא ואמר מה אקרא כל הבשר חציר וכל חסדו כציץ השדה׃,Hebrew
יבש חציר נבל ציץ כי רוח יהוה נשבה בו אכן חציר העם׃,Hebrew
יבש חציר נבל ציץ ודבר אלהינו יקום לעולם׃,Hebrew
על הר גבה עלי לך מבשרת ציון הרימי בכח קולך מבשרת ירושלם הרימי אל תיראי אמרי לערי יהודה הנה אלהיכם׃,Hebrew
הנה אדני יהוה בחזק יבוא וזרעו משלה לו הנה שכרו אתו ופעלתו לפניו׃,Hebrew
כרעה עדרו ירעה בזרעו יקבץ טלאים ובחיקו ישא עלות ינהל׃,Hebrew
מי מדד בשעלו מים ושמים בזרת תכן וכל בשלש עפר הארץ ושקל בפלס הרים וגבעות במאזנים׃,Hebrew
מי תכן את רוח יהוה ואיש עצתו יודיענו׃,Hebrew
את מי נועץ ויבינהו וילמדהו בארח משפט וילמדהו דעת ודרך תבונות יודיענו׃,Hebrew
הן גוים כמר מדלי וכשחק מאזנים נחשבו הן איים כדק יטול׃,Hebrew
ולבנון אין די בער וחיתו אין די עולה׃,Hebrew
כל הגוים כאין נגדו מאפס ותהו נחשבו לו׃,Hebrew
ואל מי תדמיון אל ומה דמות תערכו לו׃,Hebrew
הפסל נסך חרש וצרף בזהב ירקענו ורתקות כסף צורף׃,Hebrew
המסכן תרומה עץ לא ירקב יבחר חרש חכם יבקש לו להכין פסל לא ימוט׃,Hebrew
הלוא תדעו הלוא תשמעו הלוא הגד מראש לכם הלוא הבינתם מוסדות הארץ׃,Hebrew
הישב על חוג הארץ וישביה כחגבים הנוטה כדק שמים וימתחם כאהל לשבת׃,Hebrew
הנותן רוזנים לאין שפטי ארץ כתהו עשה׃,Hebrew
אף בל נטעו אף בל זרעו אף בל שרש בארץ גזעם וגם נשף בהם ויבשו וסערה כקש תשאם׃,Hebrew
ואל מי תדמיוני ואשוה יאמר קדוש׃,Hebrew
שאו מרום עיניכם וראו מי ברא אלה המוציא במספר צבאם לכלם בשם יקרא מרב אונים ואמיץ כח איש לא נעדר׃,Hebrew
למה תאמר יעקב ותדבר ישראל נסתרה דרכי מיהוה ומאלהי משפטי יעבור׃,Hebrew
הלוא ידעת אם לא שמעת אלהי עולם יהוה בורא קצות הארץ לא ייעף ולא ייגע אין חקר לתבונתו׃,Hebrew
נתן ליעף כח ולאין אונים עצמה ירבה׃,Hebrew
ויעפו נערים ויגעו ובחורים כשול יכשלו׃,Hebrew
וקוי יהוה יחליפו כח יעלו אבר כנשרים ירוצו ולא ייגעו ילכו ולא ייעפו׃,Hebrew
החרישו אלי איים ולאמים יחליפו כח יגשו אז ידברו יחדו למשפט נקרבה׃,Hebrew
מי העיר ממזרח צדק יקראהו לרגלו יתן לפניו גוים ומלכים ירד יתן כעפר חרבו כקש נדף קשתו׃,Hebrew
ירדפם יעבור שלום ארח ברגליו לא יבוא׃,Hebrew
מי פעל ועשה קרא הדרות מראש אני יהוה ראשון ואת אחרנים אני הוא׃,Hebrew
ראו איים וייראו קצות הארץ יחרדו קרבו ויאתיון׃,Hebrew
איש את רעהו יעזרו ולאחיו יאמר חזק׃,Hebrew
ויחזק חרש את צרף מחליק פטיש את הולם פעם אמר לדבק טוב הוא ויחזקהו במסמרים לא ימוט׃,Hebrew
ואתה ישראל עבדי יעקב אשר בחרתיך זרע אברהם אהבי׃,Hebrew
אשר החזקתיך מקצות הארץ ומאציליה קראתיך ואמר לך עבדי אתה בחרתיך ולא מאסתיך׃,Hebrew
אל תירא כי עמך אני אל תשתע כי אני אלהיך אמצתיך אף עזרתיך אף תמכתיך בימין צדקי׃,Hebrew
הן יבשו ויכלמו כל הנחרים בך יהיו כאין ויאבדו אנשי ריבך׃,Hebrew
תבקשם ולא תמצאם אנשי מצתך יהיו כאין וכאפס אנשי מלחמתך׃,Hebrew
כי אני יהוה אלהיך מחזיק ימינך האמר לך אל תירא אני עזרתיך׃,Hebrew
אל תיראי תולעת יעקב מתי ישראל אני עזרתיך נאם יהוה וגאלך קדוש ישראל׃,Hebrew
הנה שמתיך למורג חרוץ חדש בעל פיפיות תדוש הרים ותדק וגבעות כמץ תשים׃,Hebrew
תזרם ורוח תשאם וסערה תפיץ אותם ואתה תגיל ביהוה בקדוש ישראל תתהלל׃,Hebrew
העניים והאביונים מבקשים מים ואין לשונם בצמא נשתה אני יהוה אענם אלהי ישראל לא אעזבם׃,Hebrew
אפתח על שפיים נהרות ובתוך בקעות מעינות אשים מדבר לאגם מים וארץ ציה למוצאי מים׃,Hebrew
אתן במדבר ארז שטה והדס ועץ שמן אשים בערבה ברוש תדהר ותאשור יחדו׃,Hebrew
למען יראו וידעו וישימו וישכילו יחדו כי יד יהוה עשתה זאת וקדוש ישראל בראה׃,Hebrew
קרבו ריבכם יאמר יהוה הגישו עצמותיכם יאמר מלך יעקב׃,Hebrew
יגישו ויגידו לנו את אשר תקרינה הראשנות מה הנה הגידו ונשימה לבנו ונדעה אחריתן או הבאות השמיענו׃,Hebrew
הגידו האתיות לאחור ונדעה כי אלהים אתם אף תיטיבו ותרעו ונשתעה ונרא יחדו׃,Hebrew
הן אתם מאין ופעלכם מאפע תועבה יבחר בכם׃,Hebrew
העירותי מצפון ויאת ממזרח שמש יקרא בשמי ויבא סגנים כמו חמר וכמו יוצר ירמס טיט׃,Hebrew
מי הגיד מראש ונדעה ומלפנים ונאמר צדיק אף אין מגיד אף אין משמיע אף אין שמע אמריכם׃,Hebrew
ראשון לציון הנה הנם ולירושלם מבשר אתן׃,Hebrew
וארא ואין איש ומאלה ואין יועץ ואשאלם וישיבו דבר׃,Hebrew
הן כלם און אפס מעשיהם רוח ותהו נסכיהם׃,Hebrew
הן עבדי אתמך בו בחירי רצתה נפשי נתתי רוחי עליו משפט לגוים יוציא׃,Hebrew
לא יצעק ולא ישא ולא ישמיע בחוץ קולו׃,Hebrew
קנה רצוץ לא ישבור ופשתה כהה לא יכבנה לאמת יוציא משפט׃,Hebrew
לא יכהה ולא ירוץ עד ישים בארץ משפט ולתורתו איים ייחילו׃,Hebrew
כה אמר האל יהוה בורא השמים ונוטיהם רקע הארץ וצאצאיה נתן נשמה לעם עליה ורוח להלכים בה׃,Hebrew
אני יהוה קראתיך בצדק ואחזק בידך ואצרך ואתנך לברית עם לאור גוים׃,Hebrew
לפקח עינים עורות להוציא ממסגר אסיר מבית כלא ישבי חשך׃,Hebrew
אני יהוה הוא שמי וכבודי לאחר לא אתן ותהלתי לפסילים׃,Hebrew
הראשנות הנה באו וחדשות אני מגיד בטרם תצמחנה אשמיע אתכם׃,Hebrew
שירו ליהוה שיר חדש תהלתו מקצה הארץ יורדי הים ומלאו איים וישביהם׃,Hebrew
ישאו מדבר ועריו חצרים תשב קדר ירנו ישבי סלע מראש הרים יצוחו׃,Hebrew
ישימו ליהוה כבוד ותהלתו באיים יגידו׃,Hebrew
יהוה כגבור יצא כאיש מלחמות יעיר קנאה יריע אף יצריח על איביו יתגבר׃,Hebrew
החשיתי מעולם אחריש אתאפק כיולדה אפעה אשם ואשאף יחד׃,Hebrew
אחריב הרים וגבעות וכל עשבם אוביש ושמתי נהרות לאיים ואגמים אוביש׃,Hebrew
והולכתי עורים בדרך לא ידעו בנתיבות לא ידעו אדריכם אשים מחשך לפניהם לאור ומעקשים למישור אלה הדברים עשיתם ולא עזבתים׃,Hebrew
נסגו אחור יבשו בשת הבטחים בפסל האמרים למסכה אתם אלהינו׃,Hebrew
החרשים שמעו והעורים הביטו לראות׃,Hebrew
מי עור כי אם עבדי וחרש כמלאכי אשלח מי עור כמשלם ועור כעבד יהוה׃,Hebrew
ראית רבות ולא תשמר פקוח אזנים ולא ישמע׃,Hebrew
יהוה חפץ למען צדקו יגדיל תורה ויאדיר׃,Hebrew
והוא עם בזוז ושסוי הפח בחורים כלם ובבתי כלאים החבאו היו לבז ואין מציל משסה ואין אמר השב׃,Hebrew
מי בכם יאזין זאת יקשב וישמע לאחור׃,Hebrew
מי נתן למשוסה יעקב וישראל לבזזים הלוא יהוה זו חטאנו לו ולא אבו בדרכיו הלוך ולא שמעו בתורתו׃,Hebrew
וישפך עליו חמה אפו ועזוז מלחמה ותלהטהו מסביב ולא ידע ותבער בו ולא ישים על לב׃,Hebrew
ועתה כה אמר יהוה בראך יעקב ויצרך ישראל אל תירא כי גאלתיך קראתי בשמך לי אתה׃,Hebrew
כי תעבר במים אתך אני ובנהרות לא ישטפוך כי תלך במו אש לא תכוה ולהבה לא תבער בך׃,Hebrew
כי אני יהוה אלהיך קדוש ישראל מושיעך נתתי כפרך מצרים כוש וסבא תחתיך׃,Hebrew
מאשר יקרת בעיני נכבדת ואני אהבתיך ואתן אדם תחתיך ולאמים תחת נפשך׃,Hebrew
אל תירא כי אתך אני ממזרח אביא זרעך וממערב אקבצך׃,Hebrew
אמר לצפון תני ולתימן אל תכלאי הביאי בני מרחוק ובנותי מקצה הארץ׃,Hebrew
כל הנקרא בשמי ולכבודי בראתיו יצרתיו אף עשיתיו׃,Hebrew
הוציא עם עור ועינים יש וחרשים ואזנים למו׃,Hebrew
כל הגוים נקבצו יחדו ויאספו לאמים מי בהם יגיד זאת וראשנות ישמיענו יתנו עדיהם ויצדקו וישמעו ויאמרו אמת׃,Hebrew
אתם עדי נאם יהוה ועבדי אשר בחרתי למען תדעו ותאמינו לי ותבינו כי אני הוא לפני לא נוצר אל ואחרי לא יהיה׃,Hebrew
אנכי אנכי יהוה ואין מבלעדי מושיע׃,Hebrew
אנכי הגדתי והושעתי והשמעתי ואין בכם זר ואתם עדי נאם יהוה ואני אל׃,Hebrew
גם מיום אני הוא ואין מידי מציל אפעל ומי ישיבנה׃,Hebrew
כה אמר יהוה גאלכם קדוש ישראל למענכם שלחתי בבלה והורדתי בריחים כלם וכשדים באניות רנתם׃,Hebrew
אני יהוה קדושכם בורא ישראל מלככם׃,Hebrew
כה אמר יהוה הנותן בים דרך ובמים עזים נתיבה׃,Hebrew
המוציא רכב וסוס חיל ועזוז יחדו ישכבו בל יקומו דעכו כפשתה כבו׃,Hebrew
אל תזכרו ראשנות וקדמניות אל תתבננו׃,Hebrew
הנני עשה חדשה עתה תצמח הלוא תדעוה אף אשים במדבר דרך בישמון נהרות׃,Hebrew
תכבדני חית השדה תנים ובנות יענה כי נתתי במדבר מים נהרות בישימן להשקות עמי בחירי׃,Hebrew
עם זו יצרתי לי תהלתי יספרו׃,Hebrew
ולא אתי קראת יעקב כי יגעת בי ישראל׃,Hebrew
לא הביאת לי שה עלתיך וזבחיך לא כבדתני לא העבדתיך במנחה ולא הוגעתיך בלבונה׃,Hebrew
לא קנית לי בכסף קנה וחלב זבחיך לא הרויתני אך העבדתני בחטאותיך הוגעתני בעונתיך׃,Hebrew
אנכי אנכי הוא מחה פשעיך למעני וחטאתיך לא אזכר׃,Hebrew
הזכירני נשפטה יחד ספר אתה למען תצדק׃,Hebrew
אביך הראשון חטא ומליציך פשעו בי׃,Hebrew
ואחלל שרי קדש ואתנה לחרם יעקב וישראל לגדופים׃,Hebrew
ועתה שמע יעקב עבדי וישראל בחרתי בו׃,Hebrew
כה אמר יהוה עשך ויצרך מבטן יעזרך אל תירא עבדי יעקב וישרון בחרתי בו׃,Hebrew
כי אצק מים על צמא ונזלים על יבשה אצק רוחי על זרעך וברכתי על צאצאיך׃,Hebrew
וצמחו בבין חציר כערבים על יבלי מים׃,Hebrew
זה יאמר ליהוה אני וזה יקרא בשם יעקב וזה יכתב ידו ליהוה ובשם ישראל יכנה׃,Hebrew
כה אמר יהוה מלך ישראל וגאלו יהוה צבאות אני ראשון ואני אחרון ומבלעדי אין אלהים׃,Hebrew
ומי כמוני יקרא ויגידה ויערכה לי משומי עם עולם ואתיות ואשר תבאנה יגידו למו׃,Hebrew
אל תפחדו ואל תרהו הלא מאז השמעתיך והגדתי ואתם עדי היש אלוה מבלעדי ואין צור בל ידעתי׃,Hebrew
יצרי פסל כלם תהו וחמודיהם בל יועילו ועדיהם המה בל יראו ובל ידעו למען יבשו׃,Hebrew
מי יצר אל ופסל נסך לבלתי הועיל׃,Hebrew
הן כל חבריו יבשו וחרשים המה מאדם יתקבצו כלם יעמדו יפחדו יבשו יחד׃,Hebrew
חרש ברזל מעצד ופעל בפחם ובמקבות יצרהו ויפעלהו בזרוע כחו גם רעב ואין כח לא שתה מים וייעף׃,Hebrew
חרש עצים נטה קו יתארהו בשרד יעשהו במקצעות ובמחוגה יתארהו ויעשהו כתבנית איש כתפארת אדם לשבת בית׃,Hebrew
לכרת לו ארזים ויקח תרזה ואלון ויאמץ לו בעצי יער נטע ארן וגשם יגדל׃,Hebrew
והיה לאדם לבער ויקח מהם ויחם אף ישיק ואפה לחם אף יפעל אל וישתחו עשהו פסל ויסגד למו׃,Hebrew
חציו שרף במו אש על חציו בשר יאכל יצלה צלי וישבע אף יחם ויאמר האח חמותי ראיתי אור׃,Hebrew
ושאריתו לאל עשה לפסלו יסגוד לו וישתחו ויתפלל אליו ויאמר הצילני כי אלי אתה׃,Hebrew
לא ידעו ולא יבינו כי טח מראות עיניהם מהשכיל לבתם׃,Hebrew
ולא ישיב אל לבו ולא דעת ולא תבונה לאמר חציו שרפתי במו אש ואף אפיתי על גחליו לחם אצלה בשר ואכל ויתרו לתועבה אעשה לבול עץ אסגוד׃,Hebrew
רעה אפר לב הותל הטהו ולא יציל את נפשו ולא יאמר הלוא שקר בימיני׃,Hebrew
זכר אלה יעקב וישראל כי עבדי אתה יצרתיך עבד לי אתה ישראל לא תנשני׃,Hebrew
מחיתי כעב פשעיך וכענן חטאותיך שובה אלי כי גאלתיך׃,Hebrew
רנו שמים כי עשה יהוה הריעו תחתיות ארץ פצחו הרים רנה יער וכל עץ בו כי גאל יהוה יעקב ובישראל יתפאר׃,Hebrew
כה אמר יהוה גאלך ויצרך מבטן אנכי יהוה עשה כל נטה שמים לבדי רקע הארץ מי אתי׃,Hebrew
מפר אתות בדים וקסמים יהולל משיב חכמים אחור ודעתם ישכל׃,Hebrew
מקים דבר עבדו ועצת מלאכיו ישלים האמר לירושלם תושב ולערי יהודה תבנינה וחרבותיה אקומם׃,Hebrew
האמר לצולה חרבי ונהרתיך אוביש׃,Hebrew
האמר לכורש רעי וכל חפצי ישלם ולאמר לירושלם תבנה והיכל תוסד׃,Hebrew
כה אמר יהוה למשיחו לכורש אשר החזקתי בימינו לרד לפניו גוים ומתני מלכים אפתח לפתח לפניו דלתים ושערים לא יסגרו׃,Hebrew
אני לפניך אלך והדורים אושר דלתות נחושה אשבר ובריחי ברזל אגדע׃,Hebrew
ונתתי לך אוצרות חשך ומטמני מסתרים למען תדע כי אני יהוה הקורא בשמך אלהי ישראל׃,Hebrew
למען עבדי יעקב וישראל בחירי ואקרא לך בשמך אכנך ולא ידעתני׃,Hebrew
אני יהוה ואין עוד זולתי אין אלהים אאזרך ולא ידעתני׃,Hebrew
למען ידעו ממזרח שמש וממערבה כי אפס בלעדי אני יהוה ואין עוד׃,Hebrew
יוצר אור ובורא חשך עשה שלום ובורא רע אני יהוה עשה כל אלה׃,Hebrew
הרעיפו שמים ממעל ושחקים יזלו צדק תפתח ארץ ויפרו ישע וצדקה תצמיח יחד אני יהוה בראתיו׃,Hebrew
הוי רב את יצרו חרש את חרשי אדמה היאמר חמר ליצרו מה תעשה ופעלך אין ידים לו׃,Hebrew
הוי אמר לאב מה תוליד ולאשה מה תחילין׃,Hebrew
כה אמר יהוה קדוש ישראל ויצרו האתיות שאלוני על בני ועל פעל ידי תצוני׃,Hebrew
אנכי עשיתי ארץ ואדם עליה בראתי אני ידי נטו שמים וכל צבאם צויתי׃,Hebrew
אנכי העירתהו בצדק וכל דרכיו אישר הוא יבנה עירי וגלותי ישלח לא במחיר ולא בשחד אמר יהוה צבאות׃,Hebrew
כה אמר יהוה יגיע מצרים וסחר כוש וסבאים אנשי מדה עליך יעברו ולך יהיו אחריך ילכו בזקים יעברו ואליך ישתחוו אליך יתפללו אך בך אל ואין עוד אפס אלהים׃,Hebrew
אכן אתה אל מסתתר אלהי ישראל מושיע׃,Hebrew
בושו וגם נכלמו כלם יחדו הלכו בכלמה חרשי צירים׃,Hebrew
ישראל נושע ביהוה תשועת עולמים לא תבשו ולא תכלמו עד עולמי עד׃,Hebrew
כי כה אמר יהוה בורא השמים הוא האלהים יצר הארץ ועשה הוא כוננה לא תהו בראה לשבת יצרה אני יהוה ואין עוד׃,Hebrew
לא בסתר דברתי במקום ארץ חשך לא אמרתי לזרע יעקב תהו בקשוני אני יהוה דבר צדק מגיד מישרים׃,Hebrew
הקבצו ובאו התנגשו יחדו פליטי הגוים לא ידעו הנשאים את עץ פסלם ומתפללים אל אל לא יושיע׃,Hebrew
הגידו והגישו אף יועצו יחדו מי השמיע זאת מקדם מאז הגידה הלוא אני יהוה ואין עוד אלהים מבלעדי אל צדיק ומושיע אין זולתי׃,Hebrew
פנו אלי והושעו כל אפסי ארץ כי אני אל ואין עוד׃,Hebrew
בי נשבעתי יצא מפי צדקה דבר ולא ישוב כי לי תכרע כל ברך תשבע כל לשון׃,Hebrew
אך ביהוה לי אמר צדקות ועז עדיו יבוא ויבשו כל הנחרים בו׃,Hebrew
ביהוה יצדקו ויתהללו כל זרע ישראל׃,Hebrew
כרע בל קרס נבו היו עצביהם לחיה ולבהמה נשאתיכם עמוסות משא לעיפה׃,Hebrew
קרסו כרעו יחדו לא יכלו מלט משא ונפשם בשבי הלכה׃,Hebrew
שמעו אלי בית יעקב וכל שארית בית ישראל העמסים מני בטן הנשאים מני רחם׃,Hebrew
ועד זקנה אני הוא ועד שיבה אני אסבל אני עשיתי ואני אשא ואני אסבל ואמלט׃,Hebrew
למי תדמיוני ותשוו ותמשלוני ונדמה׃,Hebrew
הזלים זהב מכיס וכסף בקנה ישקלו ישכרו צורף ויעשהו אל יסגדו אף ישתחוו׃,Hebrew
ישאהו על כתף יסבלהו ויניחהו תחתיו ויעמד ממקומו לא ימיש אף יצעק אליו ולא יענה מצרתו לא יושיענו׃,Hebrew
זכרו זאת והתאששו השיבו פושעים על לב׃,Hebrew
זכרו ראשנות מעולם כי אנכי אל ואין עוד אלהים ואפס כמוני׃,Hebrew
מגיד מראשית אחרית ומקדם אשר לא נעשו אמר עצתי תקום וכל חפצי אעשה׃,Hebrew
קרא ממזרח עיט מארץ מרחק איש עצתו אף דברתי אף אביאנה יצרתי אף אעשנה׃,Hebrew
שמעו אלי אבירי לב הרחוקים מצדקה׃,Hebrew
קרבתי צדקתי לא תרחק ותשועתי לא תאחר ונתתי בציון תשועה לישראל תפארתי׃,Hebrew
רדי ושבי על עפר בתולת בת בבל שבי לארץ אין כסא בת כשדים כי לא תוסיפי יקראו לך רכה וענגה׃,Hebrew
קחי רחים וטחני קמח גלי צמתך חשפי שבל גלי שוק עברי נהרות׃,Hebrew
תגל ערותך גם תראה חרפתך נקם אקח ולא אפגע אדם׃,Hebrew
גאלנו יהוה צבאות שמו קדוש ישראל׃,Hebrew
שבי דומם ובאי בחשך בת כשדים כי לא תוסיפי יקראו לך גברת ממלכות׃,Hebrew
קצפתי על עמי חללתי נחלתי ואתנם בידך לא שמת להם רחמים על זקן הכבדת עלך מאד׃,Hebrew
ותאמרי לעולם אהיה גברת עד לא שמת אלה על לבך לא זכרת אחריתה׃,Hebrew
ועתה שמעי זאת עדינה היושבת לבטח האמרה בלבבה אני ואפסי עוד לא אשב אלמנה ולא אדע שכול׃,Hebrew
ותבאנה לך שתי אלה רגע ביום אחד שכול ואלמן כתמם באו עליך ברב כשפיך בעצמת חבריך מאד׃,Hebrew
ותבטחי ברעתך אמרת אין ראני חכמתך ודעתך היא שובבתך ותאמרי בלבך אני ואפסי עוד׃,Hebrew
ובא עליך רעה לא תדעי שחרה ותפל עליך הוה לא תוכלי כפרה ותבא עליך פתאם שואה לא תדעי׃,Hebrew
עמדי נא בחבריך וברב כשפיך באשר יגעת מנעוריך אולי תוכלי הועיל אולי תערוצי׃,Hebrew
נלאית ברב עצתיך יעמדו נא ויושיעך הברו שמים החזים בכוכבים מודיעם לחדשים מאשר יבאו עליך׃,Hebrew
הנה היו כקש אש שרפתם לא יצילו את נפשם מיד להבה אין גחלת לחמם אור לשבת נגדו׃,Hebrew
כן היו לך אשר יגעת סחריך מנעוריך איש לעברו תעו אין מושיעך׃,Hebrew
שמעו זאת בית יעקב הנקראים בשם ישראל וממי יהודה יצאו הנשבעים בשם יהוה ובאלהי ישראל יזכירו לא באמת ולא בצדקה׃,Hebrew
כי מעיר הקדש נקראו ועל אלהי ישראל נסמכו יהוה צבאות שמו׃,Hebrew
הראשנות מאז הגדתי ומפי יצאו ואשמיעם פתאם עשיתי ותבאנה׃,Hebrew
מדעתי כי קשה אתה וגיד ברזל ערפך ומצחך נחושה׃,Hebrew
ואגיד לך מאז בטרם תבוא השמעתיך פן תאמר עצבי עשם ופסלי ונסכי צום׃,Hebrew
שמעת חזה כלה ואתם הלוא תגידו השמעתיך חדשות מעתה ונצרות ולא ידעתם׃,Hebrew
עתה נבראו ולא מאז ולפני יום ולא שמעתם פן תאמר הנה ידעתין׃,Hebrew
גם לא שמעת גם לא ידעת גם מאז לא פתחה אזנך כי ידעתי בגוד תבגוד ופשע מבטן קרא לך׃,Hebrew
למען שמי אאריך אפי ותהלתי אחטם לך לבלתי הכריתך׃,Hebrew
הנה צרפתיך ולא בכסף בחרתיך בכור עני׃,Hebrew
למעני למעני אעשה כי איך יחל וכבודי לאחר לא אתן׃,Hebrew
שמע אלי יעקב וישראל מקראי אני הוא אני ראשון אף אני אחרון׃,Hebrew
אף ידי יסדה ארץ וימיני טפחה שמים קרא אני אליהם יעמדו יחדו׃,Hebrew
הקבצו כלכם ושמעו מי בהם הגיד את אלה יהוה אהבו יעשה חפצו בבבל וזרעו כשדים׃,Hebrew
אני אני דברתי אף קראתיו הביאתיו והצליח דרכו׃,Hebrew
קרבו אלי שמעו זאת לא מראש בסתר דברתי מעת היותה שם אני ועתה אדני יהוה שלחני ורוחו׃,Hebrew
כה אמר יהוה גאלך קדוש ישראל אני יהוה אלהיך מלמדך להועיל מדריכך בדרך תלך׃,Hebrew
לוא הקשבת למצותי ויהי כנהר שלומך וצדקתך כגלי הים׃,Hebrew
ויהי כחול זרעך וצאצאי מעיך כמעתיו לא יכרת ולא ישמד שמו מלפני׃,Hebrew
צאו מבבל ברחו מכשדים בקול רנה הגידו השמיעו זאת הוציאוה עד קצה הארץ אמרו גאל יהוה עבדו יעקב׃,Hebrew
ולא צמאו בחרבות הוליכם מים מצור הזיל למו ויבקע צור ויזבו מים׃,Hebrew
אין שלום אמר יהוה לרשעים׃,Hebrew
שמעו איים אלי והקשיבו לאמים מרחוק יהוה מבטן קראני ממעי אמי הזכיר שמי׃,Hebrew
וישם פי כחרב חדה בצל ידו החביאני וישימני לחץ ברור באשפתו הסתירני׃,Hebrew
ויאמר לי עבדי אתה ישראל אשר בך אתפאר׃,Hebrew
ואני אמרתי לריק יגעתי לתהו והבל כחי כליתי אכן משפטי את יהוה ופעלתי את אלהי׃,Hebrew
ועתה אמר יהוה יצרי מבטן לעבד לו לשובב יעקב אליו וישראל לא יאסף ואכבד בעיני יהוה ואלהי היה עזי׃,Hebrew
ויאמר נקל מהיותך לי עבד להקים את שבטי יעקב ונצירי ישראל להשיב ונתתיך לאור גוים להיות ישועתי עד קצה הארץ׃,Hebrew
כה אמר יהוה גאל ישראל קדושו לבזה נפש למתעב גוי לעבד משלים מלכים יראו וקמו שרים וישתחוו למען יהוה אשר נאמן קדש ישראל ויבחרך׃,Hebrew
כה אמר יהוה בעת רצון עניתיך וביום ישועה עזרתיך ואצרך ואתנך לברית עם להקים ארץ להנחיל נחלות שממות׃,Hebrew
לאמר לאסורים צאו לאשר בחשך הגלו על דרכים ירעו ובכל שפיים מרעיתם׃,Hebrew
לא ירעבו ולא יצמאו ולא יכם שרב ושמש כי מרחמם ינהגם ועל מבועי מים ינהלם׃,Hebrew
ושמתי כל הרי לדרך ומסלתי ירמון׃,Hebrew
הנה אלה מרחוק יבאו והנה אלה מצפון ומים ואלה מארץ סינים׃,Hebrew
רנו שמים וגילי ארץ יפצחו הרים רנה כי נחם יהוה עמו ועניו ירחם׃,Hebrew
ותאמר ציון עזבני יהוה ואדני שכחני׃,Hebrew
התשכח אשה עולה מרחם בן בטנה גם אלה תשכחנה ואנכי לא אשכחך׃,Hebrew
הן על כפים חקתיך חומתיך נגדי תמיד׃,Hebrew
מהרו בניך מהרסיך ומחרביך ממך יצאו׃,Hebrew
שאי סביב עיניך וראי כלם נקבצו באו לך חי אני נאם יהוה כי כלם כעדי תלבשי ותקשרים ככלה׃,Hebrew
כי חרבתיך ושממתיך וארץ הרסתיך כי עתה תצרי מיושב ורחקו מבלעיך׃,Hebrew
עוד יאמרו באזניך בני שכליך צר לי המקום גשה לי ואשבה׃,Hebrew
ואמרת בלבבך מי ילד לי את אלה ואני שכולה וגלמודה גלה וסורה ואלה מי גדל הן אני נשארתי לבדי אלה איפה הם׃,Hebrew
כה אמר אדני יהוה הנה אשא אל גוים ידי ואל עמים ארים נסי והביאו בניך בחצן ובנתיך על כתף תנשאנה׃,Hebrew
והיו מלכים אמניך ושרותיהם מיניקתיך אפים ארץ ישתחוו לך ועפר רגליך ילחכו וידעת כי אני יהוה אשר לא יבשו קוי׃,Hebrew
היקח מגבור מלקוח ואם שבי צדיק ימלט׃,Hebrew
כי כה אמר יהוה גם שבי גבור יקח ומלקוח עריץ ימלט ואת יריבך אנכי אריב ואת בניך אנכי אושיע׃,Hebrew
והאכלתי את מוניך את בשרם וכעסיס דמם ישכרון וידעו כל בשר כי אני יהוה מושיעך וגאלך אביר יעקב׃,Hebrew
כה אמר יהוה אי זה ספר כריתות אמכם אשר שלחתיה או מי מנושי אשר מכרתי אתכם לו הן בעונתיכם נמכרתם ובפשעיכם שלחה אמכם׃,Hebrew
מדוע באתי ואין איש קראתי ואין עונה הקצור קצרה ידי מפדות ואם אין בי כח להציל הן בגערתי אחריב ים אשים נהרות מדבר תבאש דגתם מאין מים ותמת בצמא׃,Hebrew
אלביש שמים קדרות ושק אשים כסותם׃,Hebrew
אדני יהוה נתן לי לשון למודים לדעת לעות את יעף דבר יעיר בבקר בבקר יעיר לי אזן לשמע כלמודים׃,Hebrew
אדני יהוה פתח לי אזן ואנכי לא מריתי אחור לא נסוגתי׃,Hebrew
גוי נתתי למכים ולחיי למרטים פני לא הסתרתי מכלמות ורק׃,Hebrew
ואדני יהוה יעזר לי על כן לא נכלמתי על כן שמתי פני כחלמיש ואדע כי לא אבוש׃,Hebrew
קרוב מצדיקי מי יריב אתי נעמדה יחד מי בעל משפטי יגש אלי׃,Hebrew
הן אדני יהוה יעזר לי מי הוא ירשיעני הן כלם כבגד יבלו עש יאכלם׃,Hebrew
מי בכם ירא יהוה שמע בקול עבדו אשר הלך חשכים ואין נגה לו יבטח בשם יהוה וישען באלהיו׃,Hebrew
הן כלכם קדחי אש מאזרי זיקות לכו באור אשכם ובזיקות בערתם מידי היתה זאת לכם למעצבה תשכבון׃,Hebrew
שמעו אלי רדפי צדק מבקשי יהוה הביטו אל צור חצבתם ואל מקבת בור נקרתם׃,Hebrew
הביטו אל אברהם אביכם ואל שרה תחוללכם כי אחד קראתיו ואברכהו וארבהו׃,Hebrew
כי נחם יהוה ציון נחם כל חרבתיה וישם מדברה כעדן וערבתה כגן יהוה ששון ושמחה ימצא בה תודה וקול זמרה׃,Hebrew
הקשיבו אלי עמי ולאומי אלי האזינו כי תורה מאתי תצא ומשפטי לאור עמים ארגיע׃,Hebrew
קרוב צדקי יצא ישעי וזרעי עמים ישפטו אלי איים יקוו ואל זרעי ייחלון׃,Hebrew
שאו לשמים עיניכם והביטו אל הארץ מתחת כי שמים כעשן נמלחו והארץ כבגד תבלה וישביה כמו כן ימותון וישועתי לעולם תהיה וצדקתי לא תחת׃,Hebrew
שמעו אלי ידעי צדק עם תורתי בלבם אל תיראו חרפת אנוש ומגדפתם אל תחתו׃,Hebrew
כי כבגד יאכלם עש וכצמר יאכלם סס וצדקתי לעולם תהיה וישועתי לדור דורים׃,Hebrew
עורי עורי לבשי עז זרוע יהוה עורי כימי קדם דרות עולמים הלוא את היא המחצבת רהב מחוללת תנין׃,Hebrew
הלוא את היא המחרבת ים מי תהום רבה השמה מעמקי ים דרך לעבר גאולים׃,Hebrew
ופדויי יהוה ישובון ובאו ציון ברנה ושמחת עולם על ראשם ששון ושמחה ישיגון נסו יגון ואנחה׃,Hebrew
אנכי אנכי הוא מנחמכם מי את ותיראי מאנוש ימות ומבן אדם חציר ינתן׃,Hebrew
ותשכח יהוה עשך נוטה שמים ויסד ארץ ותפחד תמיד כל היום מפני חמת המציק כאשר כונן להשחית ואיה חמת המציק׃,Hebrew
מהר צעה להפתח ולא ימות לשחת ולא יחסר לחמו׃,Hebrew
ואנכי יהוה אלהיך רגע הים ויהמו גליו יהוה צבאות שמו׃,Hebrew
ואשים דברי בפיך ובצל ידי כסיתיך לנטע שמים וליסד ארץ ולאמר לציון עמי אתה׃,Hebrew
התעוררי התעוררי קומי ירושלם אשר שתית מיד יהוה את כוס חמתו את קבעת כוס התרעלה שתית מצית׃,Hebrew
אין מנהל לה מכל בנים ילדה ואין מחזיק בידה מכל בנים גדלה׃,Hebrew
שתים הנה קראתיך מי ינוד לך השד והשבר והרעב והחרב מי אנחמך׃,Hebrew
בניך עלפו שכבו בראש כל חוצות כתוא מכמר המלאים חמת יהוה גערת אלהיך׃,Hebrew
לכן שמעי נא זאת עניה ושכרת ולא מיין׃,Hebrew
כה אמר אדניך יהוה ואלהיך יריב עמו הנה לקחתי מידך את כוס התרעלה את קבעת כוס חמתי לא תוסיפי לשתותה עוד׃,Hebrew
ושמתיה ביד מוגיך אשר אמרו לנפשך שחי ונעברה ותשימי כארץ גוך וכחוץ לעברים׃,Hebrew
עורי עורי לבשי עזך ציון לבשי בגדי תפארתך ירושלם עיר הקדש כי לא יוסיף יבא בך עוד ערל וטמא׃,Hebrew
התנערי מעפר קומי שבי ירושלם התפתחו מוסרי צוארך שביה בת ציון׃,Hebrew
כי כה אמר יהוה חנם נמכרתם ולא בכסף תגאלו׃,Hebrew
כי כה אמר אדני יהוה מצרים ירד עמי בראשנה לגור שם ואשור באפס עשקו׃,Hebrew
ועתה מה לי פה נאם יהוה כי לקח עמי חנם משלו יהילילו נאם יהוה ותמיד כל היום שמי מנאץ׃,Hebrew
לכן ידע עמי שמי לכן ביום ההוא כי אני הוא המדבר הנני׃,Hebrew
מה נאוו על ההרים רגלי מבשר משמיע שלום מבשר טוב משמיע ישועה אמר לציון מלך אלהיך׃,Hebrew
קול צפיך נשאו קול יחדו ירננו כי עין בעין יראו בשוב יהוה ציון׃,Hebrew
פצחו רננו יחדו חרבות ירושלם כי נחם יהוה עמו גאל ירושלם׃,Hebrew
חשף יהוה את זרוע קדשו לעיני כל הגוים וראו כל אפסי ארץ את ישועת אלהינו׃,Hebrew
סורו סורו צאו משם טמא אל תגעו צאו מתוכה הברו נשאי כלי יהוה׃,Hebrew
כי לא בחפזון תצאו ובמנוסה לא תלכון כי הלך לפניכם יהוה ומאספכם אלהי ישראל׃,Hebrew
הנה ישכיל עבדי ירום ונשא וגבה מאד׃,Hebrew
כאשר שממו עליך רבים כן משחת מאיש מראהו ותארו מבני אדם׃,Hebrew
כן יזה גוים רבים עליו יקפצו מלכים פיהם כי אשר לא ספר להם ראו ואשר לא שמעו התבוננו׃,Hebrew
מי האמין לשמעתנו וזרוע יהוה על מי נגלתה׃,Hebrew
ויעל כיונק לפניו וכשרש מארץ ציה לא תאר לו ולא הדר ונראהו ולא מראה ונחמדהו׃,Hebrew
נבזה וחדל אישים איש מכאבות וידוע חלי וכמסתר פנים ממנו נבזה ולא חשבנהו׃,Hebrew
אכן חלינו הוא נשא ומכאבינו סבלם ואנחנו חשבנהו נגוע מכה אלהים ומענה׃,Hebrew
והוא מחלל מפשענו מדכא מעונתינו מוסר שלומנו עליו ובחברתו נרפא לנו׃,Hebrew
כלנו כצאן תעינו איש לדרכו פנינו ויהוה הפגיע בו את עון כלנו׃,Hebrew
נגש והוא נענה ולא יפתח פיו כשה לטבח יובל וכרחל לפני גזזיה נאלמה ולא יפתח פיו׃,Hebrew
מעצר וממשפט לקח ואת דורו מי ישוחח כי נגזר מארץ חיים מפשע עמי נגע למו׃,Hebrew
ויתן את רשעים קברו ואת עשיר במתיו על לא חמס עשה ולא מרמה בפיו׃,Hebrew
ויהוה חפץ דכאו החלי אם תשים אשם נפשו יראה זרע יאריך ימים וחפץ יהוה בידו יצלח׃,Hebrew
מעמל נפשו יראה ישבע בדעתו יצדיק צדיק עבדי לרבים ועונתם הוא יסבל׃,Hebrew
לכן אחלק לו ברבים ואת עצומים יחלק שלל תחת אשר הערה למות נפשו ואת פשעים נמנה והוא חטא רבים נשא ולפשעים יפגיע׃,Hebrew
רני עקרה לא ילדה פצחי רנה וצהלי לא חלה כי רבים בני שוממה מבני בעולה אמר יהוה׃,Hebrew
הרחיבי מקום אהלך ויריעות משכנותיך יטו אל תחשכי האריכי מיתריך ויתדתיך חזקי׃,Hebrew
כי ימין ושמאול תפרצי וזרעך גוים יירש וערים נשמות יושיבו׃,Hebrew
אל תיראי כי לא תבושי ואל תכלמי כי לא תחפירי כי בשת עלומיך תשכחי וחרפת אלמנותיך לא תזכרי עוד׃,Hebrew
כי בעליך עשיך יהוה צבאות שמו וגאלך קדוש ישראל אלהי כל הארץ יקרא׃,Hebrew
כי כאשה עזובה ועצובת רוח קראך יהוה ואשת נעורים כי תמאס אמר אלהיך׃,Hebrew
ברגע קטן עזבתיך וברחמים גדלים אקבצך׃,Hebrew
בשצף קצף הסתרתי פני רגע ממך ובחסד עולם רחמתיך אמר גאלך יהוה׃,Hebrew
כי מי נח זאת לי אשר נשבעתי מעבר מי נח עוד על הארץ כן נשבעתי מקצף עליך ומגער בך׃,Hebrew
כי ההרים ימושו והגבעות תמוטנה וחסדי מאתך לא ימוש וברית שלומי לא תמוט אמר מרחמך יהוה׃,Hebrew
עניה סערה לא נחמה הנה אנכי מרביץ בפוך אבניך ויסדתיך בספירים׃,Hebrew
ושמתי כדכד שמשתיך ושעריך לאבני אקדח וכל גבולך לאבני חפץ׃,Hebrew
וכל בניך למודי יהוה ורב שלום בניך׃,Hebrew
בצדקה תכונני רחקי מעשק כי לא תיראי וממחתה כי לא תקרב אליך׃,Hebrew
הן גור יגור אפס מאותי מי גר אתך עליך יפול׃,Hebrew
הן אנכי בראתי חרש נפח באש פחם ומוציא כלי למעשהו ואנכי בראתי משחית לחבל׃,Hebrew
כל כלי יוצר עליך לא יצלח וכל לשון תקום אתך למשפט תרשיעי זאת נחלת עבדי יהוה וצדקתם מאתי נאם יהוה׃,Hebrew
הוי כל צמא לכו למים ואשר אין לו כסף לכו שברו ואכלו ולכו שברו בלוא כסף ובלוא מחיר יין וחלב׃,Hebrew
למה תשקלו כסף בלוא לחם ויגיעכם בלוא לשבעה שמעו שמוע אלי ואכלו טוב ותתענג בדשן נפשכם׃,Hebrew
הטו אזנכם ולכו אלי שמעו ותחי נפשכם ואכרתה לכם ברית עולם חסדי דוד הנאמנים׃,Hebrew
הן עד לאומים נתתיו נגיד ומצוה לאמים׃,Hebrew
הן גוי לא תדע תקרא וגוי לא ידעוך אליך ירוצו למען יהוה אלהיך ולקדוש ישראל כי פארך׃,Hebrew
דרשו יהוה בהמצאו קראהו בהיותו קרוב׃,Hebrew
יעזב רשע דרכו ואיש און מחשבתיו וישב אל יהוה וירחמהו ואל אלהינו כי ירבה לסלוח׃,Hebrew
כי לא מחשבותי מחשבותיכם ולא דרכיכם דרכי נאם יהוה׃,Hebrew
כי גבהו שמים מארץ כן גבהו דרכי מדרכיכם ומחשבתי ממחשבתיכם׃,Hebrew
כי כאשר ירד הגשם והשלג מן השמים ושמה לא ישוב כי אם הרוה את הארץ והולידה והצמיחה ונתן זרע לזרע ולחם לאכל׃,Hebrew
כן יהיה דברי אשר יצא מפי לא ישוב אלי ריקם כי אם עשה את אשר חפצתי והצליח אשר שלחתיו׃,Hebrew
כי בשמחה תצאו ובשלום תובלון ההרים והגבעות יפצחו לפניכם רנה וכל עצי השדה ימחאו כף׃,Hebrew
תחת הנעצוץ יעלה ברוש תחת הסרפד יעלה הדס והיה ליהוה לשם לאות עולם לא יכרת׃,Hebrew
כה אמר יהוה שמרו משפט ועשו צדקה כי קרובה ישועתי לבוא וצדקתי להגלות׃,Hebrew
אשרי אנוש יעשה זאת ובן אדם יחזיק בה שמר שבת מחללו ושמר ידו מעשות כל רע׃,Hebrew
ואל יאמר בן הנכר הנלוה אל יהוה לאמר הבדל יבדילני יהוה מעל עמו ואל יאמר הסריס הן אני עץ יבש׃,Hebrew
כי כה אמר יהוה לסריסים אשר ישמרו את שבתותי ובחרו באשר חפצתי ומחזיקים בבריתי׃,Hebrew
ונתתי להם בביתי ובחומתי יד ושם טוב מבנים ומבנות שם עולם אתן לו אשר לא יכרת׃,Hebrew
ובני הנכר הנלוים על יהוה לשרתו ולאהבה את שם יהוה להיות לו לעבדים כל שמר שבת מחללו ומחזיקים בבריתי׃,Hebrew
והביאותים אל הר קדשי ושמחתים בבית תפלתי עולתיהם וזבחיהם לרצון על מזבחי כי ביתי בית תפלה יקרא לכל העמים׃,Hebrew
נאם אדני יהוה מקבץ נדחי ישראל עוד אקבץ עליו לנקבציו׃,Hebrew
כל חיתו שדי אתיו לאכל כל חיתו ביער׃,Hebrew
צפו עורים כלם לא ידעו כלם כלבים אלמים לא יוכלו לנבח הזים שכבים אהבי לנום׃,Hebrew
והכלבים עזי נפש לא ידעו שבעה והמה רעים לא ידעו הבין כלם לדרכם פנו איש לבצעו מקצהו׃,Hebrew
אתיו אקחה יין ונסבאה שכר והיה כזה יום מחר גדול יתר מאד׃,Hebrew
הצדיק אבד ואין איש שם על לב ואנשי חסד נאספים באין מבין כי מפני הרעה נאסף הצדיק׃,Hebrew
יבוא שלום ינוחו על משכבותם הלך נכחו׃,Hebrew
ואתם קרבו הנה בני עננה זרע מנאף ותזנה׃,Hebrew
על מי תתענגו על מי תרחיבו פה תאריכו לשון הלוא אתם ילדי פשע זרע שקר׃,Hebrew
הנחמים באלים תחת כל עץ רענן שחטי הילדים בנחלים תחת סעפי הסלעים׃,Hebrew
בחלקי נחל חלקך הם הם גורלך גם להם שפכת נסך העלית מנחה העל אלה אנחם׃,Hebrew
על הר גבה ונשא שמת משכבך גם שם עלית לזבח זבח׃,Hebrew
ואחר הדלת והמזוזה שמת זכרונך כי מאתי גלית ותעלי הרחבת משכבך ותכרת לך מהם אהבת משכבם יד חזית׃,Hebrew
ותשרי למלך בשמן ותרבי רקחיך ותשלחי צריך עד מרחק ותשפילי עד שאול׃,Hebrew
ברב דרכך יגעת לא אמרת נואש חית ידך מצאת על כן לא חלית׃,Hebrew
ואת מי דאגת ותיראי כי תכזבי ואותי לא זכרת לא שמת על לבך הלא אני מחשה ומעלם ואותי לא תיראי׃,Hebrew
אני אגיד צדקתך ואת מעשיך ולא יועילוך׃,Hebrew
בזעקך יצילך קבוציך ואת כלם ישא רוח יקח הבל והחוסה בי ינחל ארץ ויירש הר קדשי׃,Hebrew
ואמר סלו סלו פנו דרך הרימו מכשול מדרך עמי׃,Hebrew
כי כה אמר רם ונשא שכן עד וקדוש שמו מרום וקדוש אשכון ואת דכא ושפל רוח להחיות רוח שפלים ולהחיות לב נדכאים׃,Hebrew
כי לא לעולם אריב ולא לנצח אקצוף כי רוח מלפני יעטוף ונשמות אני עשיתי׃,Hebrew
בעון בצעו קצפתי ואכהו הסתר ואקצף וילך שובב בדרך לבו׃,Hebrew
דרכיו ראיתי וארפאהו ואנחהו ואשלם נחמים לו ולאבליו׃,Hebrew
בורא נוב שפתים שלום שלום לרחוק ולקרוב אמר יהוה ורפאתיו׃,Hebrew
והרשעים כים נגרש כי השקט לא יוכל ויגרשו מימיו רפש וטיט׃,Hebrew
אין שלום אמר אלהי לרשעים׃,Hebrew
קרא בגרון אל תחשך כשופר הרם קולך והגד לעמי פשעם ולבית יעקב חטאתם׃,Hebrew
ואותי יום יום ידרשון ודעת דרכי יחפצון כגוי אשר צדקה עשה ומשפט אלהיו לא עזב ישאלוני משפטי צדק קרבת אלהים יחפצון׃,Hebrew
למה צמנו ולא ראית ענינו נפשנו ולא תדע הן ביום צמכם תמצאו חפץ וכל עצביכם תנגשו׃,Hebrew
הן לריב ומצה תצומו ולהכות באגרף רשע לא תצומו כיום להשמיע במרום קולכם׃,Hebrew
הכזה יהיה צום אבחרהו יום ענות אדם נפשו הלכף כאגמן ראשו ושק ואפר יציע הלזה תקרא צום ויום רצון ליהוה׃,Hebrew
הלוא זה צום אבחרהו פתח חרצבות רשע התר אגדות מוטה ושלח רצוצים חפשים וכל מוטה תנתקו׃,Hebrew
הלוא פרס לרעב לחמך ועניים מרודים תביא בית כי תראה ערם וכסיתו ומבשרך לא תתעלם׃,Hebrew
אז יבקע כשחר אורך וארכתך מהרה תצמח והלך לפניך צדקך כבוד יהוה יאספך׃,Hebrew
אז תקרא ויהוה יענה תשוע ויאמר הנני אם תסיר מתוכך מוטה שלח אצבע ודבר און׃,Hebrew
ותפק לרעב נפשך ונפש נענה תשביע וזרח בחשך אורך ואפלתך כצהרים׃,Hebrew
ונחך יהוה תמיד והשביע בצחצחות נפשך ועצמתיך יחליץ והיית כגן רוה וכמוצא מים אשר לא יכזבו מימיו׃,Hebrew
ובנו ממך חרבות עולם מוסדי דור ודור תקומם וקרא לך גדר פרץ משבב נתיבות לשבת׃,Hebrew
אם תשיב משבת רגלך עשות חפציך ביום קדשי וקראת לשבת ענג לקדוש יהוה מכבד וכבדתו מעשות דרכיך ממצוא חפצך ודבר דבר׃,Hebrew
אז תתענג על יהוה והרכבתיך על במותי ארץ והאכלתיך נחלת יעקב אביך כי פי יהוה דבר׃,Hebrew
הן לא קצרה יד יהוה מהושיע ולא כבדה אזנו משמוע׃,Hebrew
כי אם עונתיכם היו מבדלים בינכם לבין אלהיכם וחטאותיכם הסתירו פנים מכם משמוע׃,Hebrew
כי כפיכם נגאלו בדם ואצבעותיכם בעון שפתותיכם דברו שקר לשונכם עולה תהגה׃,Hebrew
אין קרא בצדק ואין נשפט באמונה בטוח על תהו ודבר שוא הרו עמל והוליד און׃,Hebrew
ביצי צפעוני בקעו וקורי עכביש יארגו האכל מביציהם ימות והזורה תבקע אפעה׃,Hebrew
קוריהם לא יהיו לבגד ולא יתכסו במעשיהם מעשיהם מעשי און ופעל חמס בכפיהם׃,Hebrew
רגליהם לרע ירצו וימהרו לשפך דם נקי מחשבותיהם מחשבות און שד ושבר במסלותם׃,Hebrew
דרך שלום לא ידעו ואין משפט במעגלותם נתיבותיהם עקשו להם כל דרך בה לא ידע שלום׃,Hebrew
על כן רחק משפט ממנו ולא תשיגנו צדקה נקוה לאור והנה חשך לנגהות באפלות נהלך׃,Hebrew
נגששה כעורים קיר וכאין עינים נגששה כשלנו בצהרים כנשף באשמנים כמתים׃,Hebrew
נהמה כדבים כלנו וכיונים הגה נהגה נקוה למשפט ואין לישועה רחקה ממנו׃,Hebrew
כי רבו פשעינו נגדך וחטאותינו ענתה בנו כי פשעינו אתנו ועונתינו ידענום׃,Hebrew
פשע וכחש ביהוה ונסוג מאחר אלהינו דבר עשק וסרה הרו והגו מלב דברי שקר׃,Hebrew
והסג אחור משפט וצדקה מרחוק תעמד כי כשלה ברחוב אמת ונכחה לא תוכל לבוא׃,Hebrew
ותהי האמת נעדרת וסר מרע משתולל וירא יהוה וירע בעיניו כי אין משפט׃,Hebrew
וירא כי אין איש וישתומם כי אין מפגיע ותושע לו זרעו וצדקתו היא סמכתהו׃,Hebrew
וילבש צדקה כשרין וכובע ישועה בראשו וילבש בגדי נקם תלבשת ויעט כמעיל קנאה׃,Hebrew
כעל גמלות כעל ישלם חמה לצריו גמול לאיביו לאיים גמול ישלם׃,Hebrew
וייראו ממערב את שם יהוה וממזרח שמש את כבודו כי יבוא כנהר צר רוח יהוה נססה בו׃,Hebrew
ובא לציון גואל ולשבי פשע ביעקב נאם יהוה׃,Hebrew
ואני זאת בריתי אותם אמר יהוה רוחי אשר עליך ודברי אשר שמתי בפיך לא ימושו מפיך ומפי זרעך ומפי זרע זרעך אמר יהוה מעתה ועד עולם׃,Hebrew
קומי אורי כי בא אורך וכבוד יהוה עליך זרח׃,Hebrew
כי הנה החשך יכסה ארץ וערפל לאמים ועליך יזרח יהוה וכבודו עליך יראה׃,Hebrew
והלכו גוים לאורך ומלכים לנגה זרחך׃,Hebrew
שאי סביב עיניך וראי כלם נקבצו באו לך בניך מרחוק יבאו ובנתיך על צד תאמנה׃,Hebrew
אז תראי ונהרת ופחד ורחב לבבך כי יהפך עליך המון ים חיל גוים יבאו לך׃,Hebrew
שפעת גמלים תכסך בכרי מדין ועיפה כלם משבא יבאו זהב ולבונה ישאו ותהלת יהוה יבשרו׃,Hebrew
כל צאן קדר יקבצו לך אילי נביות ישרתונך יעלו על רצון מזבחי ובית תפארתי אפאר׃,Hebrew
מי אלה כעב תעופינה וכיונים אל ארבתיהם׃,Hebrew
כי לי איים יקוו ואניות תרשיש בראשנה להביא בניך מרחוק כספם וזהבם אתם לשם יהוה אלהיך ולקדוש ישראל כי פארך׃,Hebrew
ובנו בני נכר חמתיך ומלכיהם ישרתונך כי בקצפי הכיתיך וברצוני רחמתיך׃,Hebrew
ופתחו שעריך תמיד יומם ולילה לא יסגרו להביא אליך חיל גוים ומלכיהם נהוגים׃,Hebrew
כי הגוי והממלכה אשר לא יעבדוך יאבדו והגוים חרב יחרבו׃,Hebrew
כבוד הלבנון אליך יבוא ברוש תדהר ותאשור יחדו לפאר מקום מקדשי ומקום רגלי אכבד׃,Hebrew
והלכו אליך שחוח בני מעניך והשתחוו על כפות רגליך כל מנאציך וקראו לך עיר יהוה ציון קדוש ישראל׃,Hebrew
תחת היותך עזובה ושנואה ואין עובר ושמתיך לגאון עולם משוש דור ודור׃,Hebrew
וינקת חלב גוים ושד מלכים תינקי וידעת כי אני יהוה מושיעך וגאלך אביר יעקב׃,Hebrew
תחת הנחשת אביא זהב ותחת הברזל אביא כסף ותחת העצים נחשת ותחת האבנים ברזל ושמתי פקדתך שלום ונגשיך צדקה׃,Hebrew
לא ישמע עוד חמס בארצך שד ושבר בגבוליך וקראת ישועה חומתיך ושעריך תהלה׃,Hebrew
לא יהיה לך עוד השמש לאור יומם ולנגה הירח לא יאיר לך והיה לך יהוה לאור עולם ואלהיך לתפארתך׃,Hebrew
לא יבוא עוד שמשך וירחך לא יאסף כי יהוה יהיה לך לאור עולם ושלמו ימי אבלך׃,Hebrew
ועמך כלם צדיקים לעולם יירשו ארץ נצר מטעו מעשה ידי להתפאר׃,Hebrew
הקטן יהיה לאלף והצעיר לגוי עצום אני יהוה בעתה אחישנה׃,Hebrew
רוח אדני יהוה עלי יען משח יהוה אתי לבשר ענוים שלחני לחבש לנשברי לב לקרא לשבוים דרור ולאסורים פקח קוח׃,Hebrew
לקרא שנת רצון ליהוה ויום נקם לאלהינו לנחם כל אבלים׃,Hebrew
לשום לאבלי ציון לתת להם פאר תחת אפר שמן ששון תחת אבל מעטה תהלה תחת רוח כהה וקרא להם אילי הצדק מטע יהוה להתפאר׃,Hebrew
ובנו חרבות עולם שממות ראשנים יקוממו וחדשו ערי חרב שממות דור ודור׃,Hebrew
ועמדו זרים ורעו צאנכם ובני נכר אכריכם וכרמיכם׃,Hebrew
ואתם כהני יהוה תקראו משרתי אלהינו יאמר לכם חיל גוים תאכלו ובכבודם תתימרו׃,Hebrew
תחת בשתכם משנה וכלמה ירנו חלקם לכן בארצם משנה יירשו שמחת עולם תהיה להם׃,Hebrew
כי אני יהוה אהב משפט שנא גזל בעולה ונתתי פעלתם באמת וברית עולם אכרות להם׃,Hebrew
ונודע בגוים זרעם וצאצאיהם בתוך העמים כל ראיהם יכירום כי הם זרע ברך יהוה׃,Hebrew
שוש אשיש ביהוה תגל נפשי באלהי כי הלבישני בגדי ישע מעיל צדקה יעטני כחתן יכהן פאר וככלה תעדה כליה׃,Hebrew
כי כארץ תוציא צמחה וכגנה זרועיה תצמיח כן אדני יהוה יצמיח צדקה ותהלה נגד כל הגוים׃,Hebrew
למען ציון לא אחשה ולמען ירושלם לא אשקוט עד יצא כנגה צדקה וישועתה כלפיד יבער׃,Hebrew
וראו גוים צדקך וכל מלכים כבודך וקרא לך שם חדש אשר פי יהוה יקבנו׃,Hebrew
והיית עטרת תפארת ביד יהוה וצנוף מלוכה בכף אלהיך׃,Hebrew
לא יאמר לך עוד עזובה ולארצך לא יאמר עוד שממה כי לך יקרא חפצי בה ולארצך בעולה כי חפץ יהוה בך וארצך תבעל׃,Hebrew
כי יבעל בחור בתולה יבעלוך בניך ומשוש חתן על כלה ישיש עליך אלהיך׃,Hebrew
על חומתיך ירושלם הפקדתי שמרים כל היום וכל הלילה תמיד לא יחשו המזכרים את יהוה אל דמי לכם׃,Hebrew
ואל תתנו דמי לו עד יכונן ועד ישים את ירושלם תהלה בארץ׃,Hebrew
נשבע יהוה בימינו ובזרוע עזו אם אתן את דגנך עוד מאכל לאיביך ואם ישתו בני נכר תירושך אשר יגעת בו׃,Hebrew
כי מאספיו יאכלהו והללו את יהוה ומקבציו ישתהו בחצרות קדשי׃,Hebrew
עברו עברו בשערים פנו דרך העם סלו סלו המסלה סקלו מאבן הרימו נס על העמים׃,Hebrew
הנה יהוה השמיע אל קצה הארץ אמרו לבת ציון הנה ישעך בא הנה שכרו אתו ופעלתו לפניו׃,Hebrew
וקראו להם עם הקדש גאולי יהוה ולך יקרא דרושה עיר לא נעזבה׃,Hebrew
מי זה בא מאדום חמוץ בגדים מבצרה זה הדור בלבושו צעה ברב כחו אני מדבר בצדקה רב להושיע׃,Hebrew
מדוע אדם ללבושך ובגדיך כדרך בגת׃,Hebrew
פורה דרכתי לבדי ומעמים אין איש אתי ואדרכם באפי וארמסם בחמתי ויז נצחם על בגדי וכל מלבושי אגאלתי׃,Hebrew
כי יום נקם בלבי ושנת גאולי באה׃,Hebrew
ואביט ואין עזר ואשתומם ואין סומך ותושע לי זרעי וחמתי היא סמכתני׃,Hebrew
ואבוס עמים באפי ואשכרם בחמתי ואוריד לארץ נצחם׃,Hebrew
חסדי יהוה אזכיר תהלת יהוה כעל כל אשר גמלנו יהוה ורב טוב לבית ישראל אשר גמלם כרחמיו וכרב חסדיו׃,Hebrew
ויאמר אך עמי המה בנים לא ישקרו ויהי להם למושיע׃,Hebrew
בכל צרתם לא צר ומלאך פניו הושיעם באהבתו ובחמלתו הוא גאלם וינטלם וינשאם כל ימי עולם׃,Hebrew
והמה מרו ועצבו את רוח קדשו ויהפך להם לאויב הוא נלחם בם׃,Hebrew
ויזכר ימי עולם משה עמו איה המעלם מים את רעי צאנו איה השם בקרבו את רוח קדשו׃,Hebrew
מוליך לימין משה זרוע תפארתו בוקע מים מפניהם לעשות לו שם עולם׃,Hebrew
מוליכם בתהמות כסוס במדבר לא יכשלו׃,Hebrew
כבהמה בבקעה תרד רוח יהוה תניחנו כן נהגת עמך לעשות לך שם תפארת׃,Hebrew
הבט משמים וראה מזבל קדשך ותפארתך איה קנאתך וגבורתך המון מעיך ורחמיך אלי התאפקו׃,Hebrew
כי אתה אבינו כי אברהם לא ידענו וישראל לא יכירנו אתה יהוה אבינו גאלנו מעולם שמך׃,Hebrew
למה תתענו יהוה מדרכיך תקשיח לבנו מיראתך שוב למען עבדיך שבטי נחלתך׃,Hebrew
למצער ירשו עם קדשך צרינו בוססו מקדשך׃,Hebrew
היינו מעולם לא משלת בם לא נקרא שמך עליהם׃,Hebrew
לוא קרעת שמים ירדת מפניך הרים נזלו׃,Hebrew
כקדח אש המסים מים תבעה אש להודיע שמך לצריך מפניך גוים ירגזו׃,Hebrew
בעשותך נוראות לא נקוה ירדת מפניך הרים נזלו׃,Hebrew
ומעולם לא שמעו לא האזינו עין לא ראתה אלהים זולתך יעשה למחכה לו׃,Hebrew
פגעת את שש ועשה צדק בדרכיך יזכרוך הן אתה קצפת ונחטא בהם עולם ונושע׃,Hebrew
ונהי כטמא כלנו וכבגד עדים כל צדקתינו ונבל כעלה כלנו ועוננו כרוח ישאנו׃,Hebrew
ואין קורא בשמך מתעורר להחזיק בך כי הסתרת פניך ממנו ותמוגנו ביד עוננו׃,Hebrew
ועתה יהוה אבינו אתה אנחנו החמר ואתה יצרנו ומעשה ידך כלנו׃,Hebrew
אל תקצף יהוה עד מאד ואל לעד תזכר עון הן הבט נא עמך כלנו׃,Hebrew
ערי קדשך היו מדבר ציון מדבר היתה ירושלם שממה׃,Hebrew
בית קדשנו ותפארתנו אשר הללוך אבתינו היה לשרפת אש וכל מחמדינו היה לחרבה׃,Hebrew
העל אלה תתאפק יהוה תחשה ותעננו עד מאד׃,Hebrew
נדרשתי ללוא שאלו נמצאתי ללא בקשני אמרתי הנני הנני אל גוי לא קרא בשמי׃,Hebrew
פרשתי ידי כל היום אל עם סורר ההלכים הדרך לא טוב אחר מחשבתיהם׃,Hebrew
העם המכעיסים אותי על פני תמיד זבחים בגנות ומקטרים על הלבנים׃,Hebrew
הישבים בקברים ובנצורים ילינו האכלים בשר החזיר ופרק פגלים כליהם׃,Hebrew
האמרים קרב אליך אל תגש בי כי קדשתיך אלה עשן באפי אש יקדת כל היום׃,Hebrew
הנה כתובה לפני לא אחשה כי אם שלמתי ושלמתי על חיקם׃,Hebrew
עונתיכם ועונת אבותיכם יחדו אמר יהוה אשר קטרו על ההרים ועל הגבעות חרפוני ומדתי פעלתם ראשנה על חיקם׃,Hebrew
כה אמר יהוה כאשר ימצא התירוש באשכול ואמר אל תשחיתהו כי ברכה בו כן אעשה למען עבדי לבלתי השחית הכל׃,Hebrew
והוצאתי מיעקב זרע ומיהודה יורש הרי וירשוה בחירי ועבדי ישכנו שמה׃,Hebrew
והיה השרון לנוה צאן ועמק עכור לרבץ בקר לעמי אשר דרשוני׃,Hebrew
ואתם עזבי יהוה השכחים את הר קדשי הערכים לגד שלחן והממלאים למני ממסך׃,Hebrew
ומניתי אתכם לחרב וכלכם לטבח תכרעו יען קראתי ולא עניתם דברתי ולא שמעתם ותעשו הרע בעיני ובאשר לא חפצתי בחרתם׃,Hebrew
לכן כה אמר אדני יהוה הנה עבדי יאכלו ואתם תרעבו הנה עבדי ישתו ואתם תצמאו הנה עבדי ישמחו ואתם תבשו׃,Hebrew
הנה עבדי ירנו מטוב לב ואתם תצעקו מכאב לב ומשבר רוח תילילו׃,Hebrew
והנחתם שמכם לשבועה לבחירי והמיתך אדני יהוה ולעבדיו יקרא שם אחר׃,Hebrew
אשר המתברך בארץ יתברך באלהי אמן והנשבע בארץ ישבע באלהי אמן כי נשכחו הצרות הראשנות וכי נסתרו מעיני׃,Hebrew
כי הנני בורא שמים חדשים וארץ חדשה ולא תזכרנה הראשנות ולא תעלינה על לב׃,Hebrew
כי אם שישו וגילו עדי עד אשר אני בורא כי הנני בורא את ירושלם גילה ועמה משוש׃,Hebrew
וגלתי בירושלם וששתי בעמי ולא ישמע בה עוד קול בכי וקול זעקה׃,Hebrew
לא יהיה משם עוד עול ימים וזקן אשר לא ימלא את ימיו כי הנער בן מאה שנה ימות והחוטא בן מאה שנה יקלל׃,Hebrew
ובנו בתים וישבו ונטעו כרמים ואכלו פרים׃,Hebrew
לא יבנו ואחר ישב לא יטעו ואחר יאכל כי כימי העץ ימי עמי ומעשה ידיהם יבלו בחירי׃,Hebrew
לא ייגעו לריק ולא ילדו לבהלה כי זרע ברוכי יהוה המה וצאצאיהם אתם׃,Hebrew
והיה טרם יקראו ואני אענה עוד הם מדברים ואני אשמע׃,Hebrew
זאב וטלה ירעו כאחד ואריה כבקר יאכל תבן ונחש עפר לחמו לא ירעו ולא ישחיתו בכל הר קדשי אמר יהוה׃,Hebrew
כה אמר יהוה השמים כסאי והארץ הדם רגלי אי זה בית אשר תבנו לי ואי זה מקום מנוחתי׃,Hebrew
ואת כל אלה ידי עשתה ויהיו כל אלה נאם יהוה ואל זה אביט אל עני ונכה רוח וחרד על דברי׃,Hebrew
שוחט השור מכה איש זובח השה ערף כלב מעלה מנחה דם חזיר מזכיר לבנה מברך און גם המה בחרו בדרכיהם ובשקוציהם נפשם חפצה׃,Hebrew
גם אני אבחר בתעלליהם ומגורתם אביא להם יען קראתי ואין עונה דברתי ולא שמעו ויעשו הרע בעיני ובאשר לא חפצתי בחרו׃,Hebrew
שמעו דבר יהוה החרדים אל דברו אמרו אחיכם שנאיכם מנדיכם למען שמי יכבד יהוה ונראה בשמחתכם והם יבשו׃,Hebrew
קול שאון מעיר קול מהיכל קול יהוה משלם גמול לאיביו׃,Hebrew
בטרם תחיל ילדה בטרם יבוא חבל לה והמליטה זכר׃,Hebrew
מי שמע כזאת מי ראה כאלה היוחל ארץ ביום אחד אם יולד גוי פעם אחת כי חלה גם ילדה ציון את בניה׃,Hebrew
האני אשביר ולא אוליד יאמר יהוה אם אני המוליד ועצרתי אמר אלהיך׃,Hebrew
שמחו את ירושלם וגילו בה כל אהביה שישו אתה משוש כל המתאבלים עליה׃,Hebrew
למען תינקו ושבעתם משד תנחמיה למען תמצו והתענגתם מזיז כבודה׃,Hebrew
כי כה אמר יהוה הנני נטה אליה כנהר שלום וכנחל שוטף כבוד גוים וינקתם על צד תנשאו ועל ברכים תשעשעו׃,Hebrew
כאיש אשר אמו תנחמנו כן אנכי אנחמכם ובירושלם תנחמו׃,Hebrew
וראיתם ושש לבכם ועצמותיכם כדשא תפרחנה ונודעה יד יהוה את עבדיו וזעם את איביו׃,Hebrew
כי הנה יהוה באש יבוא וכסופה מרכבתיו להשיב בחמה אפו וגערתו בלהבי אש׃,Hebrew
כי באש יהוה נשפט ובחרבו את כל בשר ורבו חללי יהוה׃,Hebrew
המתקדשים והמטהרים אל הגנות אחר אחד בתוך אכלי בשר החזיר והשקץ והעכבר יחדו יספו נאם יהוה׃,Hebrew
ואנכי מעשיהם ומחשבתיהם באה לקבץ את כל הגוים והלשנות ובאו וראו את כבודי׃,Hebrew
ושמתי בהם אות ושלחתי מהם פליטים אל הגוים תרשיש פול ולוד משכי קשת תבל ויון האיים הרחקים אשר לא שמעו את שמעי ולא ראו את כבודי והגידו את כבודי בגוים׃,Hebrew
והביאו את כל אחיכם מכל הגוים מנחה ליהוה בסוסים וברכב ובצבים ובפרדים ובכרכרות על הר קדשי ירושלם אמר יהוה כאשר יביאו בני ישראל את המנחה בכלי טהור בית יהוה׃,Hebrew
וגם מהם אקח לכהנים ללוים אמר יהוה׃,Hebrew
כי כאשר השמים החדשים והארץ החדשה אשר אני עשה עמדים לפני נאם יהוה כן יעמד זרעכם ושמכם׃,Hebrew
והיה מדי חדש בחדשו ומדי שבת בשבתו יבוא כל בשר להשתחות לפני אמר יהוה׃,Hebrew
ויצאו וראו בפגרי האנשים הפשעים בי כי תולעתם לא תמות ואשם לא תכבה והיו דראון לכל בשר׃,Hebrew
דברי ירמיהו בן חלקיהו מן הכהנים אשר בענתות בארץ בנימן׃,Hebrew
אשר היה דבר יהוה אליו בימי יאשיהו בן אמון מלך יהודה בשלש עשרה שנה למלכו׃,Hebrew
ויהי בימי יהויקים בן יאשיהו מלך יהודה עד תם עשתי עשרה שנה לצדקיהו בן יאשיהו מלך יהודה עד גלות ירושלם בחדש החמישי׃,Hebrew
ויהי דבר יהוה אלי לאמר׃,Hebrew
בטרם אצורך בבטן ידעתיך ובטרם תצא מרחם הקדשתיך נביא לגוים נתתיך׃,Hebrew
ואמר אהה אדני יהוה הנה לא ידעתי דבר כי נער אנכי׃,Hebrew
ויאמר יהוה אלי אל תאמר נער אנכי כי על כל אשר אשלחך תלך ואת כל אשר אצוך תדבר׃,Hebrew
אל תירא מפניהם כי אתך אני להצלך נאם יהוה׃,Hebrew
וישלח יהוה את ידו ויגע על פי ויאמר יהוה אלי הנה נתתי דברי בפיך׃,Hebrew
ראה הפקדתיך היום הזה על הגוים ועל הממלכות לנתוש ולנתוץ ולהאביד ולהרוס לבנות ולנטוע׃,Hebrew
ויהי דבר יהוה אלי לאמר מה אתה ראה ירמיהו ואמר מקל שקד אני ראה׃,Hebrew
ויאמר יהוה אלי היטבת לראות כי שקד אני על דברי לעשתו׃,Hebrew
ויהי דבר יהוה אלי שנית לאמר מה אתה ראה ואמר סיר נפוח אני ראה ופניו מפני צפונה׃,Hebrew
ויאמר יהוה אלי מצפון תפתח הרעה על כל ישבי הארץ׃,Hebrew
כי הנני קרא לכל משפחות ממלכות צפונה נאם יהוה ובאו ונתנו איש כסאו פתח שערי ירושלם ועל כל חומתיה סביב ועל כל ערי יהודה׃,Hebrew
ודברתי משפטי אותם על כל רעתם אשר עזבוני ויקטרו לאלהים אחרים וישתחוו למעשי ידיהם׃,Hebrew
ואתה תאזר מתניך וקמת ודברת אליהם את כל אשר אנכי אצוך אל תחת מפניהם פן אחתך לפניהם׃,Hebrew
ואני הנה נתתיך היום לעיר מבצר ולעמוד ברזל ולחמות נחשת על כל הארץ למלכי יהודה לשריה לכהניה ולעם הארץ׃,Hebrew
ונלחמו אליך ולא יוכלו לך כי אתך אני נאם יהוה להצילך׃,Hebrew
ויהי דבר יהוה אלי לאמר׃,Hebrew
הלך וקראת באזני ירושלם לאמר כה אמר יהוה זכרתי לך חסד נעוריך אהבת כלולתיך לכתך אחרי במדבר בארץ לא זרועה׃,Hebrew
קדש ישראל ליהוה ראשית תבואתה כל אכליו יאשמו רעה תבא אליהם נאם יהוה׃,Hebrew
שמעו דבר יהוה בית יעקב וכל משפחות בית ישראל׃,Hebrew
כה אמר יהוה מה מצאו אבותיכם בי עול כי רחקו מעלי וילכו אחרי ההבל ויהבלו׃,Hebrew
ולא אמרו איה יהוה המעלה אתנו מארץ מצרים המוליך אתנו במדבר בארץ ערבה ושוחה בארץ ציה וצלמות בארץ לא עבר בה איש ולא ישב אדם שם׃,Hebrew
ואביא אתכם אל ארץ הכרמל לאכל פריה וטובה ותבאו ותטמאו את ארצי ונחלתי שמתם לתועבה׃,Hebrew
הכהנים לא אמרו איה יהוה ותפשי התורה לא ידעוני והרעים פשעו בי והנביאים נבאו בבעל ואחרי לא יועלו הלכו׃,Hebrew
לכן עד אריב אתכם נאם יהוה ואת בני בניכם אריב׃,Hebrew
כי עברו איי כתיים וראו וקדר שלחו והתבוננו מאד וראו הן היתה כזאת׃,Hebrew
ההימיר גוי אלהים והמה לא אלהים ועמי המיר כבודו בלוא יועיל׃,Hebrew
שמו שמים על זאת ושערו חרבו מאד נאם יהוה׃,Hebrew
כי שתים רעות עשה עמי אתי עזבו מקור מים חיים לחצב להם בארות בארת נשברים אשר לא יכלו המים׃,Hebrew
העבד ישראל אם יליד בית הוא מדוע היה לבז׃,Hebrew
עליו ישאגו כפרים נתנו קולם וישיתו ארצו לשמה עריו נצתה מבלי ישב׃,Hebrew
גם בני נף ותחפנס ירעוך קדקד׃,Hebrew
הלוא זאת תעשה לך עזבך את יהוה אלהיך בעת מוליכך בדרך׃,Hebrew
ועתה מה לך לדרך מצרים לשתות מי שחור ומה לך לדרך אשור לשתות מי נהר׃,Hebrew
תיסרך רעתך ומשבותיך תוכחך ודעי וראי כי רע ומר עזבך את יהוה אלהיך ולא פחדתי אליך נאם אדני יהוה צבאות׃,Hebrew
כי מעולם שברתי עלך נתקתי מוסרתיך ותאמרי לא אעבד כי על כל גבעה גבהה ותחת כל עץ רענן את צעה זנה׃,Hebrew
ואנכי נטעתיך שרק כלה זרע אמת ואיך נהפכת לי סורי הגפן נכריה׃,Hebrew
כי אם תכבסי בנתר ותרבי לך ברית נכתם עונך לפני נאם אדני יהוה׃,Hebrew
איך תאמרי לא נטמאתי אחרי הבעלים לא הלכתי ראי דרכך בגיא דעי מה עשית בכרה קלה משרכת דרכיה׃,Hebrew
פרה למד מדבר באות נפשו שאפה רוח תאנתה מי ישיבנה כל מבקשיה לא ייעפו בחדשה ימצאונה׃,Hebrew
מנעי רגלך מיחף וגורנך מצמאה ותאמרי נואש לוא כי אהבתי זרים ואחריהם אלך׃,Hebrew
כבשת גנב כי ימצא כן הבישו בית ישראל המה מלכיהם שריהם וכהניהם ונביאיהם׃,Hebrew
אמרים לעץ אבי אתה ולאבן את ילדתני כי פנו אלי ערף ולא פנים ובעת רעתם יאמרו קומה והושיענו׃,Hebrew
ואיה אלהיך אשר עשית לך יקומו אם יושיעוך בעת רעתך כי מספר עריך היו אלהיך יהודה׃,Hebrew
למה תריבו אלי כלכם פשעתם בי נאם יהוה׃,Hebrew
לשוא הכיתי את בניכם מוסר לא לקחו אכלה חרבכם נביאיכם כאריה משחית׃,Hebrew
הדור אתם ראו דבר יהוה המדבר הייתי לישראל אם ארץ מאפליה מדוע אמרו עמי רדנו לוא נבוא עוד אליך׃,Hebrew
התשכח בתולה עדיה כלה קשריה ועמי שכחוני ימים אין מספר׃,Hebrew
מה תיטבי דרכך לבקש אהבה לכן גם את הרעות למדתי את דרכיך׃,Hebrew
גם בכנפיך נמצאו דם נפשות אביונים נקיים לא במחתרת מצאתים כי על כל אלה׃,Hebrew
ותאמרי כי נקיתי אך שב אפו ממני הנני נשפט אותך על אמרך לא חטאתי׃,Hebrew
מה תזלי מאד לשנות את דרכך גם ממצרים תבושי כאשר בשת מאשור׃,Hebrew
גם מאת זה תצאי וידיך על ראשך כי מאס יהוה במבטחיך ולא תצליחי להם׃,Hebrew
לאמר הן ישלח איש את אשתו והלכה מאתו והיתה לאיש אחר הישוב אליה עוד הלוא חנוף תחנף הארץ ההיא ואת זנית רעים רבים ושוב אלי נאם יהוה׃,Hebrew
שאי עיניך על שפים וראי איפה לא שגלת על דרכים ישבת להם כערבי במדבר ותחניפי ארץ בזנותיך וברעתך׃,Hebrew
וימנעו רבבים ומלקוש לוא היה ומצח אשה זונה היה לך מאנת הכלם׃,Hebrew
הלוא מעתה קראתי לי אבי אלוף נערי אתה׃,Hebrew
הינטר לעולם אם ישמר לנצח הנה דברתי ותעשי הרעות ותוכל׃,Hebrew
ויאמר יהוה אלי בימי יאשיהו המלך הראית אשר עשתה משבה ישראל הלכה היא על כל הר גבה ואל תחת כל עץ רענן ותזני שם׃,Hebrew
ואמר אחרי עשותה את כל אלה אלי תשוב ולא שבה ותראה בגודה אחותה יהודה׃,Hebrew
וארא כי על כל אדות אשר נאפה משבה ישראל שלחתיה ואתן את ספר כריתתיה אליה ולא יראה בגדה יהודה אחותה ותלך ותזן גם היא׃,Hebrew
והיה מקל זנותה ותחנף את הארץ ותנאף את האבן ואת העץ׃,Hebrew
וגם בכל זאת לא שבה אלי בגודה אחותה יהודה בכל לבה כי אם בשקר נאם יהוה׃,Hebrew
ויאמר יהוה אלי צדקה נפשה משבה ישראל מבגדה יהודה׃,Hebrew
הלך וקראת את הדברים האלה צפונה ואמרת שובה משבה ישראל נאם יהוה לוא אפיל פני בכם כי חסיד אני נאם יהוה לא אטור לעולם׃,Hebrew
אך דעי עונך כי ביהוה אלהיך פשעת ותפזרי את דרכיך לזרים תחת כל עץ רענן ובקולי לא שמעתם נאם יהוה׃,Hebrew
שובו בנים שובבים נאם יהוה כי אנכי בעלתי בכם ולקחתי אתכם אחד מעיר ושנים ממשפחה והבאתי אתכם ציון׃,Hebrew
ונתתי לכם רעים כלבי ורעו אתכם דעה והשכיל׃,Hebrew
והיה כי תרבו ופריתם בארץ בימים ההמה נאם יהוה לא יאמרו עוד ארון ברית יהוה ולא יעלה על לב ולא יזכרו בו ולא יפקדו ולא יעשה עוד׃,Hebrew
בעת ההיא יקראו לירושלם כסא יהוה ונקוו אליה כל הגוים לשם יהוה לירושלם ולא ילכו עוד אחרי שררות לבם הרע׃,Hebrew
בימים ההמה ילכו בית יהודה על בית ישראל ויבאו יחדו מארץ צפון על הארץ אשר הנחלתי את אבותיכם׃,Hebrew
ואנכי אמרתי איך אשיתך בבנים ואתן לך ארץ חמדה נחלת צבי צבאות גוים ואמר אבי תקראו לי ומאחרי לא תשובו׃,Hebrew
אכן בגדה אשה מרעה כן בגדתם בי בית ישראל נאם יהוה׃,Hebrew
קול על שפיים נשמע בכי תחנוני בני ישראל כי העוו את דרכם שכחו את יהוה אלהיהם׃,Hebrew
שובו בנים שובבים ארפה משובתיכם הננו אתנו לך כי אתה יהוה אלהינו׃,Hebrew
אכן לשקר מגבעות המון הרים אכן ביהוה אלהינו תשועת ישראל׃,Hebrew
והבשת אכלה את יגיע אבותינו מנעורינו את צאנם ואת בקרם את בניהם ואת בנותיהם׃,Hebrew
נשכבה בבשתנו ותכסנו כלמתנו כי ליהוה אלהינו חטאנו אנחנו ואבותינו מנעורינו ועד היום הזה ולא שמענו בקול יהוה אלהינו׃,Hebrew
אם תשוב ישראל נאם יהוה אלי תשוב ואם תסיר שקוציך מפני ולא תנוד׃,Hebrew
ונשבעת חי יהוה באמת במשפט ובצדקה והתברכו בו גוים ובו יתהללו׃,Hebrew
כי כה אמר יהוה לאיש יהודה ולירושלם נירו לכם ניר ואל תזרעו אל קוצים׃,Hebrew
המלו ליהוה והסרו ערלות לבבכם איש יהודה וישבי ירושלם פן תצא כאש חמתי ובערה ואין מכבה מפני רע מעלליכם׃,Hebrew
הגידו ביהודה ובירושלם השמיעו ואמרו ותקעו שופר בארץ קראו מלאו ואמרו האספו ונבואה אל ערי המבצר׃,Hebrew
שאו נס ציונה העיזו אל תעמדו כי רעה אנכי מביא מצפון ושבר גדול׃,Hebrew
עלה אריה מסבכו ומשחית גוים נסע יצא ממקמו לשום ארצך לשמה עריך תצינה מאין יושב׃,Hebrew
על זאת חגרו שקים ספדו והילילו כי לא שב חרון אף יהוה ממנו׃,Hebrew
והיה ביום ההוא נאם יהוה יאבד לב המלך ולב השרים ונשמו הכהנים והנביאים יתמהו׃,Hebrew
ואמר אהה אדני יהוה אכן השא השאת לעם הזה ולירושלם לאמר שלום יהיה לכם ונגעה חרב עד הנפש׃,Hebrew
בעת ההיא יאמר לעם הזה ולירושלם רוח צח שפיים במדבר דרך בת עמי לוא לזרות ולוא להבר׃,Hebrew
רוח מלא מאלה יבוא לי עתה גם אני אדבר משפטים אותם׃,Hebrew
הנה כעננים יעלה וכסופה מרכבותיו קלו מנשרים סוסיו אוי לנו כי שדדנו׃,Hebrew
כבסי מרעה לבך ירושלם למען תושעי עד מתי תלין בקרבך מחשבות אונך׃,Hebrew
כי קול מגיד מדן ומשמיע און מהר אפרים׃,Hebrew
הזכירו לגוים הנה השמיעו על ירושלם נצרים באים מארץ המרחק ויתנו על ערי יהודה קולם׃,Hebrew
כשמרי שדי היו עליה מסביב כי אתי מרתה נאם יהוה׃,Hebrew
דרכך ומעלליך עשו אלה לך זאת רעתך כי מר כי נגע עד לבך׃,Hebrew
מעי מעי אחולה קירות לבי המה לי לבי לא אחריש כי קול שופר שמעתי נפשי תרועת מלחמה׃,Hebrew
שבר על שבר נקרא כי שדדה כל הארץ פתאם שדדו אהלי רגע יריעתי׃,Hebrew
עד מתי אראה נס אשמעה קול שופר׃,Hebrew
כי אויל עמי אותי לא ידעו בנים סכלים המה ולא נבונים המה חכמים המה להרע ולהיטיב לא ידעו׃,Hebrew
ראיתי את הארץ והנה תהו ובהו ואל השמים ואין אורם׃,Hebrew
ראיתי ההרים והנה רעשים וכל הגבעות התקלקלו׃,Hebrew
ראיתי והנה אין האדם וכל עוף השמים נדדו׃,Hebrew
ראיתי והנה הכרמל המדבר וכל עריו נתצו מפני יהוה מפני חרון אפו׃,Hebrew
כי כה אמר יהוה שממה תהיה כל הארץ וכלה לא אעשה׃,Hebrew
על זאת תאבל הארץ וקדרו השמים ממעל על כי דברתי זמתי ולא נחמתי ולא אשוב ממנה׃,Hebrew
מקול פרש ורמה קשת ברחת כל העיר באו בעבים ובכפים עלו כל העיר עזובה ואין יושב בהן איש׃,Hebrew
ואתי שדוד מה תעשי כי תלבשי שני כי תעדי עדי זהב כי תקרעי בפוך עיניך לשוא תתיפי מאסו בך עגבים נפשך יבקשו׃,Hebrew
כי קול כחולה שמעתי צרה כמבכירה קול בת ציון תתיפח תפרש כפיה אוי נא לי כי עיפה נפשי להרגים׃,Hebrew
שוטטו בחוצות ירושלם וראו נא ודעו ובקשו ברחובותיה אם תמצאו איש אם יש עשה משפט מבקש אמונה ואסלח לה׃,Hebrew
ואם חי יהוה יאמרו לכן לשקר ישבעו׃,Hebrew
יהוה עיניך הלוא לאמונה הכיתה אתם ולא חלו כליתם מאנו קחת מוסר חזקו פניהם מסלע מאנו לשוב׃,Hebrew
ואני אמרתי אך דלים הם נואלו כי לא ידעו דרך יהוה משפט אלהיהם׃,Hebrew
אלכה לי אל הגדלים ואדברה אותם כי המה ידעו דרך יהוה משפט אלהיהם אך המה יחדו שברו על נתקו מוסרות׃,Hebrew
על כן הכם אריה מיער זאב ערבות ישדדם נמר שקד על עריהם כל היוצא מהנה יטרף כי רבו פשעיהם עצמו משבותיהם׃,Hebrew
אי לזאת אסלוח לך בניך עזבוני וישבעו בלא אלהים ואשבע אותם וינאפו ובית זונה יתגדדו׃,Hebrew
סוסים מיזנים משכים היו איש אל אשת רעהו יצהלו׃,Hebrew
העל אלה לוא אפקד נאם יהוה ואם בגוי אשר כזה לא תתנקם נפשי׃,Hebrew
עלו בשרותיה ושחתו וכלה אל תעשו הסירו נטישותיה כי לוא ליהוה המה׃,Hebrew
כי בגוד בגדו בי בית ישראל ובית יהודה נאם יהוה׃,Hebrew
כחשו ביהוה ויאמרו לא הוא ולא תבוא עלינו רעה וחרב ורעב לוא נראה׃,Hebrew
והנביאים יהיו לרוח והדבר אין בהם כה יעשה להם׃,Hebrew
לכן כה אמר יהוה אלהי צבאות יען דברכם את הדבר הזה הנני נתן דברי בפיך לאש והעם הזה עצים ואכלתם׃,Hebrew
הנני מביא עליכם גוי ממרחק בית ישראל נאם יהוה גוי איתן הוא גוי מעולם הוא גוי לא תדע לשנו ולא תשמע מה ידבר׃,Hebrew
אשפתו כקבר פתוח כלם גבורים׃,Hebrew
ואכל קצירך ולחמך יאכלו בניך ובנותיך יאכל צאנך ובקרך יאכל גפנך ותאנתך ירשש ערי מבצריך אשר אתה בוטח בהנה בחרב׃,Hebrew
וגם בימים ההמה נאם יהוה לא אעשה אתכם כלה׃,Hebrew
והיה כי תאמרו תחת מה עשה יהוה אלהינו לנו את כל אלה ואמרת אליהם כאשר עזבתם אותי ותעבדו אלהי נכר בארצכם כן תעבדו זרים בארץ לא לכם׃,Hebrew
הגידו זאת בבית יעקב והשמיעוה ביהודה לאמר׃,Hebrew
שמעו נא זאת עם סכל ואין לב עינים להם ולא יראו אזנים להם ולא ישמעו׃,Hebrew
האותי לא תיראו נאם יהוה אם מפני לא תחילו אשר שמתי חול גבול לים חק עולם ולא יעברנהו ויתגעשו ולא יוכלו והמו גליו ולא יעברנהו׃,Hebrew
ולעם הזה היה לב סורר ומורה סרו וילכו׃,Hebrew
ולא אמרו בלבבם נירא נא את יהוה אלהינו הנתן גשם וירה ומלקוש בעתו שבעות חקות קציר ישמר לנו׃,Hebrew
עונותיכם הטו אלה וחטאותיכם מנעו הטוב מכם׃,Hebrew
כי נמצאו בעמי רשעים ישור כשך יקושים הציבו משחית אנשים ילכדו׃,Hebrew
ככלוב מלא עוף כן בתיהם מלאים מרמה על כן גדלו ויעשירו׃,Hebrew
שמנו עשתו גם עברו דברי רע דין לא דנו דין יתום ויצליחו ומשפט אביונים לא שפטו׃,Hebrew
העל אלה לא אפקד נאם יהוה אם בגוי אשר כזה לא תתנקם נפשי׃,Hebrew
שמה ושערורה נהיתה בארץ׃,Hebrew
הנביאים נבאו בשקר והכהנים ירדו על ידיהם ועמי אהבו כן ומה תעשו לאחריתה׃,Hebrew
העזו בני בנימן מקרב ירושלם ובתקוע תקעו שופר ועל בית הכרם שאו משאת כי רעה נשקפה מצפון ושבר גדול׃,Hebrew
הנוה והמענגה דמיתי בת ציון׃,Hebrew
אליה יבאו רעים ועדריהם תקעו עליה אהלים סביב רעו איש את ידו׃,Hebrew
קדשו עליה מלחמה קומו ונעלה בצהרים אוי לנו כי פנה היום כי ינטו צללי ערב׃,Hebrew
קומו ונעלה בלילה ונשחיתה ארמנותיה׃,Hebrew
כי כה אמר יהוה צבאות כרתו עצה ושפכו על ירושלם סללה היא העיר הפקד כלה עשק בקרבה׃,Hebrew
כהקיר בור מימיה כן הקרה רעתה חמס ושד ישמע בה על פני תמיד חלי ומכה׃,Hebrew
הוסרי ירושלם פן תקע נפשי ממך פן אשימך שממה ארץ לוא נושבה׃,Hebrew
כה אמר יהוה צבאות עולל יעוללו כגפן שארית ישראל השב ידך כבוצר על סלסלות׃,Hebrew
על מי אדברה ואעידה וישמעו הנה ערלה אזנם ולא יוכלו להקשיב הנה דבר יהוה היה להם לחרפה לא יחפצו בו׃,Hebrew
ואת חמת יהוה מלאתי נלאיתי הכיל שפך על עולל בחוץ ועל סוד בחורים יחדו כי גם איש עם אשה ילכדו זקן עם מלא ימים׃,Hebrew
ונסבו בתיהם לאחרים שדות ונשים יחדו כי אטה את ידי על ישבי הארץ נאם יהוה׃,Hebrew
כי מקטנם ועד גדולם כלו בוצע בצע ומנביא ועד כהן כלו עשה שקר׃,Hebrew
וירפאו את שבר עמי על נקלה לאמר שלום שלום ואין שלום׃,Hebrew
הבישו כי תועבה עשו גם בוש לא יבושו גם הכלים לא ידעו לכן יפלו בנפלים בעת פקדתים יכשלו אמר יהוה׃,Hebrew
כה אמר יהוה עמדו על דרכים וראו ושאלו לנתבות עולם אי זה דרך הטוב ולכו בה ומצאו מרגוע לנפשכם ויאמרו לא נלך׃,Hebrew
והקמתי עליכם צפים הקשיבו לקול שופר ויאמרו לא נקשיב׃,Hebrew
לכן שמעו הגוים ודעי עדה את אשר בם׃,Hebrew
שמעי הארץ הנה אנכי מביא רעה אל העם הזה פרי מחשבותם כי על דברי לא הקשיבו ותורתי וימאסו בה׃,Hebrew
למה זה לי לבונה משבא תבוא וקנה הטוב מארץ מרחק עלותיכם לא לרצון וזבחיכם לא ערבו לי׃,Hebrew
לכן כה אמר יהוה הנני נתן אל העם הזה מכשלים וכשלו בם אבות ובנים יחדו שכן ורעו יאבדו׃,Hebrew
כה אמר יהוה הנה עם בא מארץ צפון וגוי גדול יעור מירכתי ארץ׃,Hebrew
קשת וכידון יחזיקו אכזרי הוא ולא ירחמו קולם כים יהמה ועל סוסים ירכבו ערוך כאיש למלחמה עליך בת ציון׃,Hebrew
שמענו את שמעו רפו ידינו צרה החזיקתנו חיל כיולדה׃,Hebrew
אל תצאי השדה ובדרך אל תלכי כי חרב לאיב מגור מסביב׃,Hebrew
בת עמי חגרי שק והתפלשי באפר אבל יחיד עשי לך מספד תמרורים כי פתאם יבא השדד עלינו׃,Hebrew
בחון נתתיך בעמי מבצר ותדע ובחנת את דרכם׃,Hebrew
כלם סרי סוררים הלכי רכיל נחשת וברזל כלם משחיתים המה׃,Hebrew
נחר מפח מאשתם עפרת לשוא צרף צרוף ורעים לא נתקו׃,Hebrew
כסף נמאס קראו להם כי מאס יהוה בהם׃,Hebrew
הדבר אשר היה אל ירמיהו מאת יהוה לאמר׃,Hebrew
עמד בשער בית יהוה וקראת שם את הדבר הזה ואמרת שמעו דבר יהוה כל יהודה הבאים בשערים האלה להשתחות ליהוה׃,Hebrew
כה אמר יהוה צבאות אלהי ישראל היטיבו דרכיכם ומעלליכם ואשכנה אתכם במקום הזה׃,Hebrew
אל תבטחו לכם אל דברי השקר לאמר היכל יהוה היכל יהוה היכל יהוה המה׃,Hebrew
כי אם היטיב תיטיבו את דרכיכם ואת מעלליכם אם עשו תעשו משפט בין איש ובין רעהו׃,Hebrew
גר יתום ואלמנה לא תעשקו ודם נקי אל תשפכו במקום הזה ואחרי אלהים אחרים לא תלכו לרע לכם׃,Hebrew
ושכנתי אתכם במקום הזה בארץ אשר נתתי לאבותיכם למן עולם ועד עולם׃,Hebrew
הנה אתם בטחים לכם על דברי השקר לבלתי הועיל׃,Hebrew
הגנב רצח ונאף והשבע לשקר וקטר לבעל והלך אחרי אלהים אחרים אשר לא ידעתם׃,Hebrew
ובאתם ועמדתם לפני בבית הזה אשר נקרא שמי עליו ואמרתם נצלנו למען עשות את כל התועבות האלה׃,Hebrew
המערת פרצים היה הבית הזה אשר נקרא שמי עליו בעיניכם גם אנכי הנה ראיתי נאם יהוה׃,Hebrew
כי לכו נא אל מקומי אשר בשילו אשר שכנתי שמי שם בראשונה וראו את אשר עשיתי לו מפני רעת עמי ישראל׃,Hebrew
ועתה יען עשותכם את כל המעשים האלה נאם יהוה ואדבר אליכם השכם ודבר ולא שמעתם ואקרא אתכם ולא עניתם׃,Hebrew
ועשיתי לבית אשר נקרא שמי עליו אשר אתם בטחים בו ולמקום אשר נתתי לכם ולאבותיכם כאשר עשיתי לשלו׃,Hebrew
והשלכתי אתכם מעל פני כאשר השלכתי את כל אחיכם את כל זרע אפרים׃,Hebrew
ואתה אל תתפלל בעד העם הזה ואל תשא בעדם רנה ותפלה ואל תפגע בי כי אינני שמע אתך׃,Hebrew
האינך ראה מה המה עשים בערי יהודה ובחצות ירושלם׃,Hebrew
הבנים מלקטים עצים והאבות מבערים את האש והנשים לשות בצק לעשות כונים למלכת השמים והסך נסכים לאלהים אחרים למען הכעסני׃,Hebrew
האתי הם מכעסים נאם יהוה הלוא אתם למען בשת פניהם׃,Hebrew
לכן כה אמר אדני יהוה הנה אפי וחמתי נתכת אל המקום הזה על האדם ועל הבהמה ועל עץ השדה ועל פרי האדמה ובערה ולא תכבה׃,Hebrew
כה אמר יהוה צבאות אלהי ישראל עלותיכם ספו על זבחיכם ואכלו בשר׃,Hebrew
כי לא דברתי את אבותיכם ולא צויתים ביום הוציא אותם מארץ מצרים על דברי עולה וזבח׃,Hebrew
כי אם את הדבר הזה צויתי אותם לאמר שמעו בקולי והייתי לכם לאלהים ואתם תהיו לי לעם והלכתם בכל הדרך אשר אצוה אתכם למען ייטב לכם׃,Hebrew
ולא שמעו ולא הטו את אזנם וילכו במעצות בשררות לבם הרע ויהיו לאחור ולא לפנים׃,Hebrew
למן היום אשר יצאו אבותיכם מארץ מצרים עד היום הזה ואשלח אליכם את כל עבדי הנביאים יום השכם ושלח׃,Hebrew
ולוא שמעו אלי ולא הטו את אזנם ויקשו את ערפם הרעו מאבותם׃,Hebrew
ודברת אליהם את כל הדברים האלה ולא ישמעו אליך וקראת אליהם ולא יענוכה׃,Hebrew
ואמרת אליהם זה הגוי אשר לוא שמעו בקול יהוה אלהיו ולא לקחו מוסר אבדה האמונה ונכרתה מפיהם׃,Hebrew
גזי נזרך והשליכי ושאי על שפים קינה כי מאס יהוה ויטש את דור עברתו׃,Hebrew
כי עשו בני יהודה הרע בעיני נאום יהוה שמו שקוציהם בבית אשר נקרא שמי עליו לטמאו׃,Hebrew
ובנו במות התפת אשר בגיא בן הנם לשרף את בניהם ואת בנתיהם באש אשר לא צויתי ולא עלתה על לבי׃,Hebrew
לכן הנה ימים באים נאם יהוה ולא יאמר עוד התפת וגיא בן הנם כי אם גיא ההרגה וקברו בתפת מאין מקום׃,Hebrew
והיתה נבלת העם הזה למאכל לעוף השמים ולבהמת הארץ ואין מחריד׃,Hebrew
והשבתי מערי יהודה ומחצות ירושלם קול ששון וקול שמחה קול חתן וקול כלה כי לחרבה תהיה הארץ׃,Hebrew
בעת ההיא נאם יהוה ויציאו את עצמות מלכי יהודה ואת עצמות שריו ואת עצמות הכהנים ואת עצמות הנביאים ואת עצמות יושבי ירושלם מקבריהם׃,Hebrew
ושטחום לשמש ולירח ולכל צבא השמים אשר אהבום ואשר עבדום ואשר הלכו אחריהם ואשר דרשום ואשר השתחוו להם לא יאספו ולא יקברו לדמן על פני האדמה יהיו׃,Hebrew
ונבחר מות מחיים לכל השארית הנשארים מן המשפחה הרעה הזאת בכל המקמות הנשארים אשר הדחתים שם נאם יהוה צבאות׃,Hebrew
ואמרת אליהם כה אמר יהוה היפלו ולא יקומו אם ישוב ולא ישוב׃,Hebrew
מדוע שובבה העם הזה ירושלם משבה נצחת החזיקו בתרמית מאנו לשוב׃,Hebrew
הקשבתי ואשמע לוא כן ידברו אין איש נחם על רעתו לאמר מה עשיתי כלה שב במרצותם כסוס שוטף במלחמה׃,Hebrew
גם חסידה בשמים ידעה מועדיה ותר וסוס ועגור שמרו את עת באנה ועמי לא ידעו את משפט יהוה׃,Hebrew
איכה תאמרו חכמים אנחנו ותורת יהוה אתנו אכן הנה לשקר עשה עט שקר ספרים׃,Hebrew
הבישו חכמים חתו וילכדו הנה בדבר יהוה מאסו וחכמת מה להם׃,Hebrew
לכן אתן את נשיהם לאחרים שדותיהם ליורשים כי מקטן ועד גדול כלה בצע בצע מנביא ועד כהן כלה עשה שקר׃,Hebrew
וירפו את שבר בת עמי על נקלה לאמר שלום שלום ואין שלום׃,Hebrew
הבשו כי תועבה עשו גם בוש לא יבשו והכלם לא ידעו לכן יפלו בנפלים בעת פקדתם יכשלו אמר יהוה׃,Hebrew
אסף אסיפם נאם יהוה אין ענבים בגפן ואין תאנים בתאנה והעלה נבל ואתן להם יעברום׃,Hebrew
על מה אנחנו ישבים האספו ונבוא אל ערי המבצר ונדמה שם כי יהוה אלהינו הדמנו וישקנו מי ראש כי חטאנו ליהוה׃,Hebrew
קוה לשלום ואין טוב לעת מרפה והנה בעתה׃,Hebrew
מדן נשמע נחרת סוסיו מקול מצהלות אביריו רעשה כל הארץ ויבואו ויאכלו ארץ ומלואה עיר וישבי בה׃,Hebrew
כי הנני משלח בכם נחשים צפענים אשר אין להם לחש ונשכו אתכם נאם יהוה׃,Hebrew
מבליגיתי עלי יגון עלי לבי דוי׃,Hebrew
הנה קול שועת בת עמי מארץ מרחקים היהוה אין בציון אם מלכה אין בה מדוע הכעסוני בפסליהם בהבלי נכר׃,Hebrew
עבר קציר כלה קיץ ואנחנו לוא נושענו׃,Hebrew
על שבר בת עמי השברתי קדרתי שמה החזקתני׃,Hebrew
הצרי אין בגלעד אם רפא אין שם כי מדוע לא עלתה ארכת בת עמי׃,Hebrew
מי יתן ראשי מים ועיני מקור דמעה ואבכה יומם ולילה את חללי בת עמי׃,Hebrew
מי יתנני במדבר מלון ארחים ואעזבה את עמי ואלכה מאתם כי כלם מנאפים עצרת בגדים׃,Hebrew
וידרכו את לשונם קשתם שקר ולא לאמונה גברו בארץ כי מרעה אל רעה יצאו ואתי לא ידעו נאם יהוה׃,Hebrew
איש מרעהו השמרו ועל כל אח אל תבטחו כי כל אח עקוב יעקב וכל רע רכיל יהלך׃,Hebrew
ואיש ברעהו יהתלו ואמת לא ידברו למדו לשונם דבר שקר העוה נלאו׃,Hebrew
שבתך בתוך מרמה במרמה מאנו דעת אותי נאם יהוה׃,Hebrew
לכן כה אמר יהוה צבאות הנני צורפם ובחנתים כי איך אעשה מפני בת עמי׃,Hebrew
חץ שוחט לשונם מרמה דבר בפיו שלום את רעהו ידבר ובקרבו ישים ארבו׃,Hebrew
העל אלה לא אפקד בם נאם יהוה אם בגוי אשר כזה לא תתנקם נפשי׃,Hebrew
על ההרים אשא בכי ונהי ועל נאות מדבר קינה כי נצתו מבלי איש עבר ולא שמעו קול מקנה מעוף השמים ועד בהמה נדדו הלכו׃,Hebrew
ונתתי את ירושלם לגלים מעון תנים ואת ערי יהודה אתן שממה מבלי יושב׃,Hebrew
מי האיש החכם ויבן את זאת ואשר דבר פי יהוה אליו ויגדה על מה אבדה הארץ נצתה כמדבר מבלי עבר׃,Hebrew
ויאמר יהוה על עזבם את תורתי אשר נתתי לפניהם ולא שמעו בקולי ולא הלכו בה׃,Hebrew
וילכו אחרי שררות לבם ואחרי הבעלים אשר למדום אבותם׃,Hebrew
לכן כה אמר יהוה צבאות אלהי ישראל הנני מאכילם את העם הזה לענה והשקיתים מי ראש׃,Hebrew
והפצותים בגוים אשר לא ידעו המה ואבותם ושלחתי אחריהם את החרב עד כלותי אותם׃,Hebrew
כה אמר יהוה צבאות התבוננו וקראו למקוננות ותבואינה ואל החכמות שלחו ותבואנה׃,Hebrew
ותמהרנה ותשנה עלינו נהי ותרדנה עינינו דמעה ועפעפינו יזלו מים׃,Hebrew
כי קול נהי נשמע מציון איך שדדנו בשנו מאד כי עזבנו ארץ כי השליכו משכנותינו׃,Hebrew
כי שמענה נשים דבר יהוה ותקח אזנכם דבר פיו ולמדנה בנותיכם נהי ואשה רעותה קינה׃,Hebrew
כי עלה מות בחלונינו בא בארמנותינו להכרית עולל מחוץ בחורים מרחבות׃,Hebrew
דבר כה נאם יהוה ונפלה נבלת האדם כדמן על פני השדה וכעמיר מאחרי הקצר ואין מאסף׃,Hebrew
כה אמר יהוה אל יתהלל חכם בחכמתו ואל יתהלל הגבור בגבורתו אל יתהלל עשיר בעשרו׃,Hebrew
כי אם בזאת יתהלל המתהלל השכל וידע אותי כי אני יהוה עשה חסד משפט וצדקה בארץ כי באלה חפצתי נאם יהוה׃,Hebrew
הנה ימים באים נאם יהוה ופקדתי על כל מול בערלה׃,Hebrew
על מצרים ועל יהודה ועל אדום ועל בני עמון ועל מואב ועל כל קצוצי פאה הישבים במדבר כי כל הגוים ערלים וכל בית ישראל ערלי לב׃,Hebrew
שמעו את הדבר אשר דבר יהוה עליכם בית ישראל׃,Hebrew
כה אמר יהוה אל דרך הגוים אל תלמדו ומאתות השמים אל תחתו כי יחתו הגוים מהמה׃,Hebrew
כי חקות העמים הבל הוא כי עץ מיער כרתו מעשה ידי חרש במעצד׃,Hebrew
בכסף ובזהב ייפהו במסמרות ובמקבות יחזקום ולוא יפיק׃,Hebrew
כתמר מקשה המה ולא ידברו נשוא ינשוא כי לא יצעדו אל תיראו מהם כי לא ירעו וגם היטיב אין אותם׃,Hebrew
מאין כמוך יהוה גדול אתה וגדול שמך בגבורה׃,Hebrew
מי לא יראך מלך הגוים כי לך יאתה כי בכל חכמי הגוים ובכל מלכותם מאין כמוך׃,Hebrew
ובאחת יבערו ויכסלו מוסר הבלים עץ הוא׃,Hebrew
כסף מרקע מתרשיש יובא וזהב מאופז מעשה חרש וידי צורף תכלת וארגמן לבושם מעשה חכמים כלם׃,Hebrew
ויהוה אלהים אמת הוא אלהים חיים ומלך עולם מקצפו תרעש הארץ ולא יכלו גוים זעמו׃,Hebrew
כדנה תאמרון להום אלהיא די שמיא וארקא לא עבדו יאבדו מארעא ומן תחות שמיא אלה׃,Hebrew
עשה ארץ בכחו מכין תבל בחכמתו ובתבונתו נטה שמים׃,Hebrew
לקול תתו המון מים בשמים ויעלה נשאים מקצה ארץ ברקים למטר עשה ויוצא רוח מאצרתיו׃,Hebrew
נבער כל אדם מדעת הביש כל צורף מפסל כי שקר נסכו ולא רוח בם׃,Hebrew
הבל המה מעשה תעתעים בעת פקדתם יאבדו׃,Hebrew
לא כאלה חלק יעקב כי יוצר הכל הוא וישראל שבט נחלתו יהוה צבאות שמו׃,Hebrew
אספי מארץ כנעתך ישבתי במצור׃,Hebrew
כי כה אמר יהוה הנני קולע את יושבי הארץ בפעם הזאת והצרותי להם למען ימצאו׃,Hebrew
אוי לי על שברי נחלה מכתי ואני אמרתי אך זה חלי ואשאנו׃,Hebrew
אהלי שדד וכל מיתרי נתקו בני יצאני ואינם אין נטה עוד אהלי ומקים יריעותי׃,Hebrew
כי נבערו הרעים ואת יהוה לא דרשו על כן לא השכילו וכל מרעיתם נפוצה׃,Hebrew
קול שמועה הנה באה ורעש גדול מארץ צפון לשום את ערי יהודה שממה מעון תנים׃,Hebrew
ידעתי יהוה כי לא לאדם דרכו לא לאיש הלך והכין את צעדו׃,Hebrew
יסרני יהוה אך במשפט אל באפך פן תמעטני׃,Hebrew
שפך חמתך על הגוים אשר לא ידעוך ועל משפחות אשר בשמך לא קראו כי אכלו את יעקב ואכלהו ויכלהו ואת נוהו השמו׃,Hebrew
הדבר אשר היה אל ירמיהו מאת יהוה לאמר׃,Hebrew
שמעו את דברי הברית הזאת ודברתם אל איש יהודה ועל ישבי ירושלם׃,Hebrew
ואמרת אליהם כה אמר יהוה אלהי ישראל ארור האיש אשר לא ישמע את דברי הברית הזאת׃,Hebrew
אשר צויתי את אבותיכם ביום הוציאי אותם מארץ מצרים מכור הברזל לאמר שמעו בקולי ועשיתם אותם ככל אשר אצוה אתכם והייתם לי לעם ואנכי אהיה לכם לאלהים׃,Hebrew
למען הקים את השבועה אשר נשבעתי לאבותיכם לתת להם ארץ זבת חלב ודבש כיום הזה ואען ואמר אמן יהוה׃,Hebrew
ויאמר יהוה אלי קרא את כל הדברים האלה בערי יהודה ובחצות ירושלם לאמר שמעו את דברי הברית הזאת ועשיתם אותם׃,Hebrew
כי העד העדתי באבותיכם ביום העלותי אותם מארץ מצרים ועד היום הזה השכם והעד לאמר שמעו בקולי׃,Hebrew
ולא שמעו ולא הטו את אזנם וילכו איש בשרירות לבם הרע ואביא עליהם את כל דברי הברית הזאת אשר צויתי לעשות ולא עשו׃,Hebrew
ויאמר יהוה אלי נמצא קשר באיש יהודה ובישבי ירושלם׃,Hebrew
שבו על עונת אבותם הראשנים אשר מאנו לשמוע את דברי והמה הלכו אחרי אלהים אחרים לעבדם הפרו בית ישראל ובית יהודה את בריתי אשר כרתי את אבותם׃,Hebrew
לכן כה אמר יהוה הנני מביא אליהם רעה אשר לא יוכלו לצאת ממנה וזעקו אלי ולא אשמע אליהם׃,Hebrew
והלכו ערי יהודה וישבי ירושלם וזעקו אל האלהים אשר הם מקטרים להם והושע לא יושיעו להם בעת רעתם׃,Hebrew
כי מספר עריך היו אלהיך יהודה ומספר חצות ירושלם שמתם מזבחות לבשת מזבחות לקטר לבעל׃,Hebrew
ואתה אל תתפלל בעד העם הזה ואל תשא בעדם רנה ותפלה כי אינני שמע בעת קראם אלי בעד רעתם׃,Hebrew
מה לידידי בביתי עשותה המזמתה הרבים ובשר קדש יעברו מעליך כי רעתכי אז תעלזי׃,Hebrew
זית רענן יפה פרי תאר קרא יהוה שמך לקול המולה גדלה הצית אש עליה ורעו דליותיו׃,Hebrew
ויהוה צבאות הנוטע אותך דבר עליך רעה בגלל רעת בית ישראל ובית יהודה אשר עשו להם להכעסני לקטר לבעל׃,Hebrew
ויהוה הודיעני ואדעה אז הראיתני מעלליהם׃,Hebrew
ואני ככבש אלוף יובל לטבוח ולא ידעתי כי עלי חשבו מחשבות נשחיתה עץ בלחמו ונכרתנו מארץ חיים ושמו לא יזכר עוד׃,Hebrew
ויהוה צבאות שפט צדק בחן כליות ולב אראה נקמתך מהם כי אליך גליתי את ריבי׃,Hebrew
לכן כה אמר יהוה על אנשי ענתות המבקשים את נפשך לאמר לא תנבא בשם יהוה ולא תמות בידנו׃,Hebrew
לכן כה אמר יהוה צבאות הנני פקד עליהם הבחורים ימתו בחרב בניהם ובנותיהם ימתו ברעב׃,Hebrew
ושארית לא תהיה להם כי אביא רעה אל אנשי ענתות שנת פקדתם׃,Hebrew
צדיק אתה יהוה כי אריב אליך אך משפטים אדבר אותך מדוע דרך רשעים צלחה שלו כל בגדי בגד׃,Hebrew
נטעתם גם שרשו ילכו גם עשו פרי קרוב אתה בפיהם ורחוק מכליותיהם׃,Hebrew
ואתה יהוה ידעתני תראני ובחנת לבי אתך התקם כצאן לטבחה והקדשם ליום הרגה׃,Hebrew
עד מתי תאבל הארץ ועשב כל השדה ייבש מרעת ישבי בה ספתה בהמות ועוף כי אמרו לא יראה את אחריתנו׃,Hebrew
כי את רגלים רצתה וילאוך ואיך תתחרה את הסוסים ובארץ שלום אתה בוטח ואיך תעשה בגאון הירדן׃,Hebrew
כי גם אחיך ובית אביך גם המה בגדו בך גם המה קראו אחריך מלא אל תאמן בם כי ידברו אליך טובות׃,Hebrew
עזבתי את ביתי נטשתי את נחלתי נתתי את ידדות נפשי בכף איביה׃,Hebrew
היתה לי נחלתי כאריה ביער נתנה עלי בקולה על כן שנאתיה׃,Hebrew
העיט צבוע נחלתי לי העיט סביב עליה לכו אספו כל חית השדה התיו לאכלה׃,Hebrew
רעים רבים שחתו כרמי בססו את חלקתי נתנו את חלקת חמדתי למדבר שממה׃,Hebrew
שמה לשממה אבלה עלי שממה נשמה כל הארץ כי אין איש שם על לב׃,Hebrew
על כל שפים במדבר באו שדדים כי חרב ליהוה אכלה מקצה ארץ ועד קצה הארץ אין שלום לכל בשר׃,Hebrew
זרעו חטים וקצים קצרו נחלו לא יועלו ובשו מתבואתיכם מחרון אף יהוה׃,Hebrew
כה אמר יהוה על כל שכני הרעים הנגעים בנחלה אשר הנחלתי את עמי את ישראל הנני נתשם מעל אדמתם ואת בית יהודה אתוש מתוכם׃,Hebrew
והיה אחרי נתשי אותם אשוב ורחמתים והשבתים איש לנחלתו ואיש לארצו׃,Hebrew
והיה אם למד ילמדו את דרכי עמי להשבע בשמי חי יהוה כאשר למדו את עמי להשבע בבעל ונבנו בתוך עמי׃,Hebrew
ואם לא ישמעו ונתשתי את הגוי ההוא נתוש ואבד נאם יהוה׃,Hebrew
כה אמר יהוה אלי הלוך וקנית לך אזור פשתים ושמתו על מתניך ובמים לא תבאהו׃,Hebrew
ואקנה את האזור כדבר יהוה ואשם על מתני׃,Hebrew
ויהי דבר יהוה אלי שנית לאמר׃,Hebrew
קח את האזור אשר קנית אשר על מתניך וקום לך פרתה וטמנהו שם בנקיק הסלע׃,Hebrew
ואלך ואטמנהו בפרת כאשר צוה יהוה אותי׃,Hebrew
ויהי מקץ ימים רבים ויאמר יהוה אלי קום לך פרתה וקח משם את האזור אשר צויתיך לטמנו שם׃,Hebrew
ואלך פרתה ואחפר ואקח את האזור מן המקום אשר טמנתיו שמה והנה נשחת האזור לא יצלח לכל׃,Hebrew
ויהי דבר יהוה אלי לאמר׃,Hebrew
כה אמר יהוה ככה אשחית את גאון יהודה ואת גאון ירושלם הרב׃,Hebrew
העם הזה הרע המאנים לשמוע את דברי ההלכים בשררות לבם וילכו אחרי אלהים אחרים לעבדם ולהשתחות להם ויהי כאזור הזה אשר לא יצלח לכל׃,Hebrew
כי כאשר ידבק האזור אל מתני איש כן הדבקתי אלי את כל בית ישראל ואת כל בית יהודה נאם יהוה להיות לי לעם ולשם ולתהלה ולתפארת ולא שמעו׃,Hebrew
ואמרת אליהם את הדבר הזה כה אמר יהוה אלהי ישראל כל נבל ימלא יין ואמרו אליך הידע לא נדע כי כל נבל ימלא יין׃,Hebrew
ואמרת אליהם כה אמר יהוה הנני ממלא את כל ישבי הארץ הזאת ואת המלכים הישבים לדוד על כסאו ואת הכהנים ואת הנביאים ואת כל ישבי ירושלם שכרון׃,Hebrew
ונפצתים איש אל אחיו והאבות והבנים יחדו נאם יהוה לא אחמול ולא אחוס ולא ארחם מהשחיתם׃,Hebrew
שמעו והאזינו אל תגבהו כי יהוה דבר׃,Hebrew
תנו ליהוה אלהיכם כבוד בטרם יחשך ובטרם יתנגפו רגליכם על הרי נשף וקויתם לאור ושמה לצלמות ישית לערפל׃,Hebrew
ואם לא תשמעוה במסתרים תבכה נפשי מפני גוה ודמע תדמע ותרד עיני דמעה כי נשבה עדר יהוה׃,Hebrew
אמר למלך ולגבירה השפילו שבו כי ירד מראשותיכם עטרת תפארתכם׃,Hebrew
ערי הנגב סגרו ואין פתח הגלת יהודה כלה הגלת שלומים׃,Hebrew
שאי עיניכם וראי הבאים מצפון איה העדר נתן לך צאן תפארתך׃,Hebrew
מה תאמרי כי יפקד עליך ואת למדת אתם עליך אלפים לראש הלוא חבלים יאחזוך כמו אשת לדה׃,Hebrew
וכי תאמרי בלבבך מדוע קראני אלה ברב עונך נגלו שוליך נחמסו עקביך׃,Hebrew
היהפך כושי עורו ונמר חברברתיו גם אתם תוכלו להיטיב למדי הרע׃,Hebrew
ואפיצם כקש עובר לרוח מדבר׃,Hebrew
זה גורלך מנת מדיך מאתי נאם יהוה אשר שכחת אותי ותבטחי בשקר׃,Hebrew
וגם אני חשפתי שוליך על פניך ונראה קלונך׃,Hebrew
נאפיך ומצהלותיך זמת זנותך על גבעות בשדה ראיתי שקוציך אוי לך ירושלם לא תטהרי אחרי מתי עד׃,Hebrew
אשר היה דבר יהוה אל ירמיהו על דברי הבצרות׃,Hebrew
אבלה יהודה ושעריה אמללו קדרו לארץ וצוחת ירושלם עלתה׃,Hebrew
ואדריהם שלחו צעוריהם למים באו על גבים לא מצאו מים שבו כליהם ריקם בשו והכלמו וחפו ראשם׃,Hebrew
בעבור האדמה חתה כי לא היה גשם בארץ בשו אכרים חפו ראשם׃,Hebrew
כי גם אילת בשדה ילדה ועזוב כי לא היה דשא׃,Hebrew
ופראים עמדו על שפים שאפו רוח כתנים כלו עיניהם כי אין עשב׃,Hebrew
אם עונינו ענו בנו יהוה עשה למען שמך כי רבו משובתינו לך חטאנו׃,Hebrew
מקוה ישראל מושיעו בעת צרה למה תהיה כגר בארץ וכארח נטה ללון׃,Hebrew
למה תהיה כאיש נדהם כגבור לא יוכל להושיע ואתה בקרבנו יהוה ושמך עלינו נקרא אל תנחנו׃,Hebrew
כה אמר יהוה לעם הזה כן אהבו לנוע רגליהם לא חשכו ויהוה לא רצם עתה יזכר עונם ויפקד חטאתם׃,Hebrew
ויאמר יהוה אלי אל תתפלל בעד העם הזה לטובה׃,Hebrew
כי יצמו אינני שמע אל רנתם וכי יעלו עלה ומנחה אינני רצם כי בחרב וברעב ובדבר אנכי מכלה אותם׃,Hebrew
ואמר אהה אדני יהוה הנה הנבאים אמרים להם לא תראו חרב ורעב לא יהיה לכם כי שלום אמת אתן לכם במקום הזה׃,Hebrew
ויאמר יהוה אלי שקר הנבאים נבאים בשמי לא שלחתים ולא צויתים ולא דברתי אליהם חזון שקר וקסם ואלול ותרמות לבם המה מתנבאים לכם׃,Hebrew
לכן כה אמר יהוה על הנבאים הנבאים בשמי ואני לא שלחתים והמה אמרים חרב ורעב לא יהיה בארץ הזאת בחרב וברעב יתמו הנבאים ההמה׃,Hebrew
והעם אשר המה נבאים להם יהיו משלכים בחצות ירושלם מפני הרעב והחרב ואין מקבר להמה המה נשיהם ובניהם ובנתיהם ושפכתי עליהם את רעתם׃,Hebrew
ואמרת אליהם את הדבר הזה תרדנה עיני דמעה לילה ויומם ואל תדמינה כי שבר גדול נשברה בתולת בת עמי מכה נחלה מאד׃,Hebrew
אם יצאתי השדה והנה חללי חרב ואם באתי העיר והנה תחלואי רעב כי גם נביא גם כהן סחרו אל ארץ ולא ידעו׃,Hebrew
המאס מאסת את יהודה אם בציון געלה נפשך מדוע הכיתנו ואין לנו מרפא קוה לשלום ואין טוב ולעת מרפא והנה בעתה׃,Hebrew
ידענו יהוה רשענו עון אבותינו כי חטאנו לך׃,Hebrew
אל תנאץ למען שמך אל תנבל כסא כבודך זכר אל תפר בריתך אתנו׃,Hebrew
היש בהבלי הגוים מגשמים ואם השמים יתנו רבבים הלא אתה הוא יהוה אלהינו ונקוה לך כי אתה עשית את כל אלה׃,Hebrew
ויאמר יהוה אלי אם יעמד משה ושמואל לפני אין נפשי אל העם הזה שלח מעל פני ויצאו׃,Hebrew
והיה כי יאמרו אליך אנה נצא ואמרת אליהם כה אמר יהוה אשר למות למות ואשר לחרב לחרב ואשר לרעב לרעב ואשר לשבי לשבי׃,Hebrew
ופקדתי עליהם ארבע משפחות נאם יהוה את החרב להרג ואת הכלבים לסחב ואת עוף השמים ואת בהמת הארץ לאכל ולהשחית׃,Hebrew
ונתתים לזועה לכל ממלכות הארץ בגלל מנשה בן יחזקיהו מלך יהודה על אשר עשה בירושלם׃,Hebrew
כי מי יחמל עליך ירושלם ומי ינוד לך ומי יסור לשאל לשלם לך׃,Hebrew
את נטשת אתי נאם יהוה אחור תלכי ואט את ידי עליך ואשחיתך נלאיתי הנחם׃,Hebrew
ואזרם במזרה בשערי הארץ שכלתי אבדתי את עמי מדרכיהם לוא שבו׃,Hebrew
עצמו לי אלמנתו מחול ימים הבאתי להם על אם בחור שדד בצהרים הפלתי עליה פתאם עיר ובהלות׃,Hebrew
אמללה ילדת השבעה נפחה נפשה באה שמשה בעד יומם בושה וחפרה ושאריתם לחרב אתן לפני איביהם נאם יהוה׃,Hebrew
אוי לי אמי כי ילדתני איש ריב ואיש מדון לכל הארץ לא נשיתי ולא נשו בי כלה מקללוני׃,Hebrew
אמר יהוה אם לא שרותך לטוב אם לוא הפגעתי בך בעת רעה ובעת צרה את האיב׃,Hebrew
הירע ברזל ברזל מצפון ונחשת׃,Hebrew
חילך ואוצרותיך לבז אתן לא במחיר ובכל חטאותיך ובכל גבוליך׃,Hebrew
והעברתי את איביך בארץ לא ידעת כי אש קדחה באפי עליכם תוקד׃,Hebrew
אתה ידעת יהוה זכרני ופקדני והנקם לי מרדפי אל לארך אפך תקחני דע שאתי עליך חרפה׃,Hebrew
נמצאו דבריך ואכלם ויהי דבריך לי לששון ולשמחת לבבי כי נקרא שמך עלי יהוה אלהי צבאות׃,Hebrew
לא ישבתי בסוד משחקים ואעלז מפני ידך בדד ישבתי כי זעם מלאתני׃,Hebrew
למה היה כאבי נצח ומכתי אנושה מאנה הרפא היו תהיה לי כמו אכזב מים לא נאמנו׃,Hebrew
לכן כה אמר יהוה אם תשוב ואשיבך לפני תעמד ואם תוציא יקר מזולל כפי תהיה ישבו המה אליך ואתה לא תשוב אליהם׃,Hebrew
ונתתיך לעם הזה לחומת נחשת בצורה ונלחמו אליך ולא יוכלו לך כי אתך אני להושיעך ולהצילך נאם יהוה׃,Hebrew
והצלתיך מיד רעים ופדתיך מכף ערצים׃,Hebrew
ויהי דבר יהוה אלי לאמר׃,Hebrew
לא תקח לך אשה ולא יהיו לך בנים ובנות במקום הזה׃,Hebrew
כי כה אמר יהוה על הבנים ועל הבנות הילודים במקום הזה ועל אמתם הילדות אותם ועל אבותם המולדים אותם בארץ הזאת׃,Hebrew
ממותי תחלאים ימתו לא יספדו ולא יקברו לדמן על פני האדמה יהיו ובחרב וברעב יכלו והיתה נבלתם למאכל לעוף השמים ולבהמת הארץ׃,Hebrew
כי כה אמר יהוה אל תבוא בית מרזח ואל תלך לספוד ואל תנד להם כי אספתי את שלומי מאת העם הזה נאם יהוה את החסד ואת הרחמים׃,Hebrew
ומתו גדלים וקטנים בארץ הזאת לא יקברו ולא יספדו להם ולא יתגדד ולא יקרח להם׃,Hebrew
ולא יפרסו להם על אבל לנחמו על מת ולא ישקו אותם כוס תנחומים על אביו ועל אמו׃,Hebrew
ובית משתה לא תבוא לשבת אותם לאכל ולשתות׃,Hebrew
כי כה אמר יהוה צבאות אלהי ישראל הנני משבית מן המקום הזה לעיניכם ובימיכם קול ששון וקול שמחה קול חתן וקול כלה׃,Hebrew
והיה כי תגיד לעם הזה את כל הדברים האלה ואמרו אליך על מה דבר יהוה עלינו את כל הרעה הגדולה הזאת ומה עוננו ומה חטאתנו אשר חטאנו ליהוה אלהינו׃,Hebrew
ואמרת אליהם על אשר עזבו אבותיכם אותי נאם יהוה וילכו אחרי אלהים אחרים ויעבדום וישתחוו להם ואתי עזבו ואת תורתי לא שמרו׃,Hebrew
ואתם הרעתם לעשות מאבותיכם והנכם הלכים איש אחרי שררות לבו הרע לבלתי שמע אלי׃,Hebrew
והטלתי אתכם מעל הארץ הזאת על הארץ אשר לא ידעתם אתם ואבותיכם ועבדתם שם את אלהים אחרים יומם ולילה אשר לא אתן לכם חנינה׃,Hebrew
לכן הנה ימים באים נאם יהוה ולא יאמר עוד חי יהוה אשר העלה את בני ישראל מארץ מצרים׃,Hebrew
כי אם חי יהוה אשר העלה את בני ישראל מארץ צפון ומכל הארצות אשר הדיחם שמה והשבתים על אדמתם אשר נתתי לאבותם׃,Hebrew
הנני שלח לדוגים רבים נאם יהוה ודיגום ואחרי כן אשלח לרבים צידים וצדום מעל כל הר ומעל כל גבעה ומנקיקי הסלעים׃,Hebrew
כי עיני על כל דרכיהם לא נסתרו מלפני ולא נצפן עונם מנגד עיני׃,Hebrew
ושלמתי ראשונה משנה עונם וחטאתם על חללם את ארצי בנבלת שקוציהם ותועבותיהם מלאו את נחלתי׃,Hebrew
יהוה עזי ומעזי ומנוסי ביום צרה אליך גוים יבאו מאפסי ארץ ויאמרו אך שקר נחלו אבותינו הבל ואין בם מועיל׃,Hebrew
היעשה לו אדם אלהים והמה לא אלהים׃,Hebrew
לכן הנני מודיעם בפעם הזאת אודיעם את ידי ואת גבורתי וידעו כי שמי יהוה׃,Hebrew
חטאת יהודה כתובה בעט ברזל בצפרן שמיר חרושה על לוח לבם ולקרנות מזבחותיכם׃,Hebrew
כזכר בניהם מזבחותם ואשריהם על עץ רענן על גבעות הגבהות׃,Hebrew
הררי בשדה חילך כל אוצרותיך לבז אתן במתיך בחטאת בכל גבוליך׃,Hebrew
ושמטתה ובך מנחלתך אשר נתתי לך והעבדתיך את איביך בארץ אשר לא ידעת כי אש קדחתם באפי עד עולם תוקד׃,Hebrew
כה אמר יהוה ארור הגבר אשר יבטח באדם ושם בשר זרעו ומן יהוה יסור לבו׃,Hebrew
והיה כערער בערבה ולא יראה כי יבוא טוב ושכן חררים במדבר ארץ מלחה ולא תשב׃,Hebrew
ברוך הגבר אשר יבטח ביהוה והיה יהוה מבטחו׃,Hebrew
והיה כעץ שתול על מים ועל יובל ישלח שרשיו ולא ירא כי יבא חם והיה עלהו רענן ובשנת בצרת לא ידאג ולא ימיש מעשות פרי׃,Hebrew
עקב הלב מכל ואנש הוא מי ידענו׃,Hebrew
אני יהוה חקר לב בחן כליות ולתת לאיש כדרכו כפרי מעלליו׃,Hebrew
קרא דגר ולא ילד עשה עשר ולא במשפט בחצי ימו יעזבנו ובאחריתו יהיה נבל׃,Hebrew
כסא כבוד מרום מראשון מקום מקדשנו׃,Hebrew
מקוה ישראל יהוה כל עזביך יבשו יסורי בארץ יכתבו כי עזבו מקור מים חיים את יהוה׃,Hebrew
רפאני יהוה וארפא הושיעני ואושעה כי תהלתי אתה׃,Hebrew
הנה המה אמרים אלי איה דבר יהוה יבוא נא׃,Hebrew
ואני לא אצתי מרעה אחריך ויום אנוש לא התאויתי אתה ידעת מוצא שפתי נכח פניך היה׃,Hebrew
אל תהיה לי למחתה מחסי אתה ביום רעה׃,Hebrew
יבשו רדפי ואל אבשה אני יחתו המה ואל אחתה אני הביא עליהם יום רעה ומשנה שברון שברם׃,Hebrew
כה אמר יהוה אלי הלך ועמדת בשער בני עם אשר יבאו בו מלכי יהודה ואשר יצאו בו ובכל שערי ירושלם׃,Hebrew
ואמרת אליהם שמעו דבר יהוה מלכי יהודה וכל יהודה וכל ישבי ירושלם הבאים בשערים האלה׃,Hebrew
כה אמר יהוה השמרו בנפשותיכם ואל תשאו משא ביום השבת והבאתם בשערי ירושלם׃,Hebrew
ולא תוציאו משא מבתיכם ביום השבת וכל מלאכה לא תעשו וקדשתם את יום השבת כאשר צויתי את אבותיכם׃,Hebrew
ולא שמעו ולא הטו את אזנם ויקשו את ערפם לבלתי שומע ולבלתי קחת מוסר׃,Hebrew
והיה אם שמע תשמעון אלי נאם יהוה לבלתי הביא משא בשערי העיר הזאת ביום השבת ולקדש את יום השבת לבלתי עשות בה כל מלאכה׃,Hebrew
ובאו בשערי העיר הזאת מלכים ושרים ישבים על כסא דוד רכבים ברכב ובסוסים המה ושריהם איש יהודה וישבי ירושלם וישבה העיר הזאת לעולם׃,Hebrew
ובאו מערי יהודה ומסביבות ירושלם ומארץ בנימן ומן השפלה ומן ההר ומן הנגב מבאים עולה וזבח ומנחה ולבונה ומבאי תודה בית יהוה׃,Hebrew
ואם לא תשמעו אלי לקדש את יום השבת ולבלתי שאת משא ובא בשערי ירושלם ביום השבת והצתי אש בשעריה ואכלה ארמנות ירושלם ולא תכבה׃,Hebrew
הדבר אשר היה אל ירמיהו מאת יהוה לאמר׃,Hebrew
קום וירדת בית היוצר ושמה אשמיעך את דברי׃,Hebrew
וארד בית היוצר והנהו עשה מלאכה על האבנים׃,Hebrew
ונשחת הכלי אשר הוא עשה בחמר ביד היוצר ושב ויעשהו כלי אחר כאשר ישר בעיני היוצר לעשות׃,Hebrew
ויהי דבר יהוה אלי לאמור׃,Hebrew
הכיוצר הזה לא אוכל לעשות לכם בית ישראל נאם יהוה הנה כחמר ביד היוצר כן אתם בידי בית ישראל׃,Hebrew
רגע אדבר על גוי ועל ממלכה לנתוש ולנתוץ ולהאביד׃,Hebrew
ושב הגוי ההוא מרעתו אשר דברתי עליו ונחמתי על הרעה אשר חשבתי לעשות לו׃,Hebrew
ורגע אדבר על גוי ועל ממלכה לבנת ולנטע׃,Hebrew
ועשה הרעה בעיני לבלתי שמע בקולי ונחמתי על הטובה אשר אמרתי להיטיב אותו׃,Hebrew
ועתה אמר נא אל איש יהודה ועל יושבי ירושלם לאמר כה אמר יהוה הנה אנכי יוצר עליכם רעה וחשב עליכם מחשבה שובו נא איש מדרכו הרעה והיטיבו דרכיכם ומעלליכם׃,Hebrew
ואמרו נואש כי אחרי מחשבותינו נלך ואיש שררות לבו הרע נעשה׃,Hebrew
לכן כה אמר יהוה שאלו נא בגוים מי שמע כאלה שעררת עשתה מאד בתולת ישראל׃,Hebrew
היעזב מצור שדי שלג לבנון אם ינתשו מים זרים קרים נוזלים׃,Hebrew
כי שכחני עמי לשוא יקטרו ויכשלום בדרכיהם שבילי עולם ללכת נתיבות דרך לא סלולה׃,Hebrew
לשום ארצם לשמה שרוקת עולם כל עובר עליה ישם ויניד בראשו׃,Hebrew
כרוח קדים אפיצם לפני אויב ערף ולא פנים אראם ביום אידם׃,Hebrew
ויאמרו לכו ונחשבה על ירמיהו מחשבות כי לא תאבד תורה מכהן ועצה מחכם ודבר מנביא לכו ונכהו בלשון ואל נקשיבה אל כל דבריו׃,Hebrew
הקשיבה יהוה אלי ושמע לקול יריבי׃,Hebrew
הישלם תחת טובה רעה כי כרו שוחה לנפשי זכר עמדי לפניך לדבר עליהם טובה להשיב את חמתך מהם׃,Hebrew
לכן תן את בניהם לרעב והגרם על ידי חרב ותהינה נשיהם שכלות ואלמנות ואנשיהם יהיו הרגי מות בחוריהם מכי חרב במלחמה׃,Hebrew
תשמע זעקה מבתיהם כי תביא עליהם גדוד פתאם כי כרו שיחה ללכדני ופחים טמנו לרגלי׃,Hebrew
ואתה יהוה ידעת את כל עצתם עלי למות אל תכפר על עונם וחטאתם מלפניך אל תמחי והיו מכשלים לפניך בעת אפך עשה בהם׃,Hebrew
כה אמר יהוה הלוך וקנית בקבק יוצר חרש ומזקני העם ומזקני הכהנים׃,Hebrew
ויצאת אל גיא בן הנם אשר פתח שער החרסות וקראת שם את הדברים אשר אדבר אליך׃,Hebrew
ואמרת שמעו דבר יהוה מלכי יהודה וישבי ירושלם כה אמר יהוה צבאות אלהי ישראל הנני מביא רעה על המקום הזה אשר כל שמעה תצלנה אזניו׃,Hebrew
יען אשר עזבני וינכרו את המקום הזה ויקטרו בו לאלהים אחרים אשר לא ידעום המה ואבותיהם ומלכי יהודה ומלאו את המקום הזה דם נקים׃,Hebrew
ובנו את במות הבעל לשרף את בניהם באש עלות לבעל אשר לא צויתי ולא דברתי ולא עלתה על לבי׃,Hebrew
לכן הנה ימים באים נאם יהוה ולא יקרא למקום הזה עוד התפת וגיא בן הנם כי אם גיא ההרגה׃,Hebrew
ובקתי את עצת יהודה וירושלם במקום הזה והפלתים בחרב לפני איביהם וביד מבקשי נפשם ונתתי את נבלתם למאכל לעוף השמים ולבהמת הארץ׃,Hebrew
ושמתי את העיר הזאת לשמה ולשרקה כל עבר עליה ישם וישרק על כל מכתה׃,Hebrew
והאכלתים את בשר בניהם ואת בשר בנתיהם ואיש בשר רעהו יאכלו במצור ובמצוק אשר יציקו להם איביהם ומבקשי נפשם׃,Hebrew
ושברת הבקבק לעיני האנשים ההלכים אותך׃,Hebrew
ואמרת אליהם כה אמר יהוה צבאות ככה אשבר את העם הזה ואת העיר הזאת כאשר ישבר את כלי היוצר אשר לא יוכל להרפה עוד ובתפת יקברו מאין מקום לקבור׃,Hebrew
כן אעשה למקום הזה נאם יהוה וליושביו ולתת את העיר הזאת כתפת׃,Hebrew
והיו בתי ירושלם ובתי מלכי יהודה כמקום התפת הטמאים לכל הבתים אשר קטרו על גגתיהם לכל צבא השמים והסך נסכים לאלהים אחרים׃,Hebrew
ויבא ירמיהו מהתפת אשר שלחו יהוה שם להנבא ויעמד בחצר בית יהוה ויאמר אל כל העם׃,Hebrew
כה אמר יהוה צבאות אלהי ישראל הנני מבי אל העיר הזאת ועל כל עריה את כל הרעה אשר דברתי עליה כי הקשו את ערפם לבלתי שמוע את דברי׃,Hebrew
וישמע פשחור בן אמר הכהן והוא פקיד נגיד בבית יהוה את ירמיהו נבא את הדברים האלה׃,Hebrew
ויכה פשחור את ירמיהו הנביא ויתן אתו על המהפכת אשר בשער בנימן העליון אשר בבית יהוה׃,Hebrew
ויהי ממחרת ויצא פשחור את ירמיהו מן המהפכת ויאמר אליו ירמיהו לא פשחור קרא יהוה שמך כי אם מגור מסביב׃,Hebrew
כי כה אמר יהוה הנני נתנך למגור לך ולכל אהביך ונפלו בחרב איביהם ועיניך ראות ואת כל יהודה אתן ביד מלך בבל והגלם בבלה והכם בחרב׃,Hebrew
ונתתי את כל חסן העיר הזאת ואת כל יגיעה ואת כל יקרה ואת כל אוצרות מלכי יהודה אתן ביד איביהם ובזזום ולקחום והביאום בבלה׃,Hebrew
ואתה פשחור וכל ישבי ביתך תלכו בשבי ובבל תבוא ושם תמות ושם תקבר אתה וכל אהביך אשר נבאת להם בשקר׃,Hebrew
פתיתני יהוה ואפת חזקתני ותוכל הייתי לשחוק כל היום כלה לעג לי׃,Hebrew
כי מדי אדבר אזעק חמס ושד אקרא כי היה דבר יהוה לי לחרפה ולקלס כל היום׃,Hebrew
ואמרתי לא אזכרנו ולא אדבר עוד בשמו והיה בלבי כאש בערת עצר בעצמתי ונלאיתי כלכל ולא אוכל׃,Hebrew
כי שמעתי דבת רבים מגור מסביב הגידו ונגידנו כל אנוש שלומי שמרי צלעי אולי יפתה ונוכלה לו ונקחה נקמתנו ממנו׃,Hebrew
ויהוה אותי כגבור עריץ על כן רדפי יכשלו ולא יכלו בשו מאד כי לא השכילו כלמת עולם לא תשכח׃,Hebrew
ויהוה צבאות בחן צדיק ראה כליות ולב אראה נקמתך מהם כי אליך גליתי את ריבי׃,Hebrew
שירו ליהוה הללו את יהוה כי הציל את נפש אביון מיד מרעים׃,Hebrew
ארור היום אשר ילדתי בו יום אשר ילדתני אמי אל יהי ברוך׃,Hebrew
ארור האיש אשר בשר את אבי לאמר ילד לך בן זכר שמח שמחהו׃,Hebrew
והיה האיש ההוא כערים אשר הפך יהוה ולא נחם ושמע זעקה בבקר ותרועה בעת צהרים׃,Hebrew
אשר לא מותתני מרחם ותהי לי אמי קברי ורחמה הרת עולם׃,Hebrew
למה זה מרחם יצאתי לראות עמל ויגון ויכלו בבשת ימי׃,Hebrew
הדבר אשר היה אל ירמיהו מאת יהוה בשלח אליו המלך צדקיהו את פשחור בן מלכיה ואת צפניה בן מעשיה הכהן לאמר׃,Hebrew
דרש נא בעדנו את יהוה כי נבוכדראצר מלך בבל נלחם עלינו אולי יעשה יהוה אותנו ככל נפלאתיו ויעלה מעלינו׃,Hebrew
ויאמר ירמיהו אליהם כה תאמרן אל צדקיהו׃,Hebrew
כה אמר יהוה אלהי ישראל הנני מסב את כלי המלחמה אשר בידכם אשר אתם נלחמים בם את מלך בבל ואת הכשדים הצרים עליכם מחוץ לחומה ואספתי אותם אל תוך העיר הזאת׃,Hebrew
ונלחמתי אני אתכם ביד נטויה ובזרוע חזקה ובאף ובחמה ובקצף גדול׃,Hebrew
והכיתי את יושבי העיר הזאת ואת האדם ואת הבהמה בדבר גדול ימתו׃,Hebrew
ואחרי כן נאם יהוה אתן את צדקיהו מלך יהודה ואת עבדיו ואת העם ואת הנשארים בעיר הזאת מן הדבר מן החרב ומן הרעב ביד נבוכדראצר מלך בבל וביד איביהם וביד מבקשי נפשם והכם לפי חרב לא יחוס עליהם ולא יחמל ולא ירחם׃,Hebrew
ואל העם הזה תאמר כה אמר יהוה הנני נתן לפניכם את דרך החיים ואת דרך המות׃,Hebrew
הישב בעיר הזאת ימות בחרב וברעב ובדבר והיוצא ונפל על הכשדים הצרים עליכם יחיה והיתה לו נפשו לשלל׃,Hebrew
כי שמתי פני בעיר הזאת לרעה ולא לטובה נאם יהוה ביד מלך בבל תנתן ושרפה באש׃,Hebrew
ולבית מלך יהודה שמעו דבר יהוה׃,Hebrew
בית דוד כה אמר יהוה דינו לבקר משפט והצילו גזול מיד עושק פן תצא כאש חמתי ובערה ואין מכבה מפני רע מעלליהם׃,Hebrew
הנני אליך ישבת העמק צור המישר נאם יהוה האמרים מי יחת עלינו ומי יבוא במעונותינו׃,Hebrew
ופקדתי עליכם כפרי מעלליכם נאם יהוה והצתי אש ביערה ואכלה כל סביביה׃,Hebrew
כה אמר יהוה רד בית מלך יהודה ודברת שם את הדבר הזה׃,Hebrew
ואמרת שמע דבר יהוה מלך יהודה הישב על כסא דוד אתה ועבדיך ועמך הבאים בשערים האלה׃,Hebrew
כה אמר יהוה עשו משפט וצדקה והצילו גזול מיד עשוק וגר יתום ואלמנה אל תנו אל תחמסו ודם נקי אל תשפכו במקום הזה׃,Hebrew
כי אם עשו תעשו את הדבר הזה ובאו בשערי הבית הזה מלכים ישבים לדוד על כסאו רכבים ברכב ובסוסים הוא ועבדו ועמו׃,Hebrew
ואם לא תשמעו את הדברים האלה בי נשבעתי נאם יהוה כי לחרבה יהיה הבית הזה׃,Hebrew
כי כה אמר יהוה על בית מלך יהודה גלעד אתה לי ראש הלבנון אם לא אשיתך מדבר ערים לא נושבה׃,Hebrew
וקדשתי עליך משחתים איש וכליו וכרתו מבחר ארזיך והפילו על האש׃,Hebrew
ועברו גוים רבים על העיר הזאת ואמרו איש אל רעהו על מה עשה יהוה ככה לעיר הגדולה הזאת׃,Hebrew
ואמרו על אשר עזבו את ברית יהוה אלהיהם וישתחוו לאלהים אחרים ויעבדום׃,Hebrew
אל תבכו למת ואל תנדו לו בכו בכו להלך כי לא ישוב עוד וראה את ארץ מולדתו׃,Hebrew
כי כה אמר יהוה אל שלם בן יאשיהו מלך יהודה המלך תחת יאשיהו אביו אשר יצא מן המקום הזה לא ישוב שם עוד׃,Hebrew
כי במקום אשר הגלו אתו שם ימות ואת הארץ הזאת לא יראה עוד׃,Hebrew
הוי בנה ביתו בלא צדק ועליותיו בלא משפט ברעהו יעבד חנם ופעלו לא יתן לו׃,Hebrew
האמר אבנה לי בית מדות ועליות מרוחים וקרע לו חלוני וספון בארז ומשוח בששר׃,Hebrew
התמלך כי אתה מתחרה בארז אביך הלוא אכל ושתה ועשה משפט וצדקה אז טוב לו׃,Hebrew
דן דין עני ואביון אז טוב הלוא היא הדעת אתי נאם יהוה׃,Hebrew
כי אין עיניך ולבך כי אם על בצעך ועל דם הנקי לשפוך ועל העשק ועל המרוצה לעשות׃,Hebrew
לכן כה אמר יהוה אל יהויקים בן יאשיהו מלך יהודה לא יספדו לו הוי אחי והוי אחות לא יספדו לו הוי אדון והוי הדה׃,Hebrew
קבורת חמור יקבר סחוב והשלך מהלאה לשערי ירושלם׃,Hebrew
עלי הלבנון וצעקי ובבשן תני קולך וצעקי מעברים כי נשברו כל מאהביך׃,Hebrew
דברתי אליך בשלותיך אמרת לא אשמע זה דרכך מנעוריך כי לא שמעת בקולי׃,Hebrew
כל רעיך תרעה רוח ומאהביך בשבי ילכו כי אז תבשי ונכלמת מכל רעתך׃,Hebrew
ישבתי בלבנון מקננתי בארזים מה נחנת בבא לך חבלים חיל כילדה׃,Hebrew
חי אני נאם יהוה כי אם יהיה כניהו בן יהויקים מלך יהודה חותם על יד ימיני כי משם אתקנך׃,Hebrew
ונתתיך ביד מבקשי נפשך וביד אשר אתה יגור מפניהם וביד נבוכדראצר מלך בבל וביד הכשדים׃,Hebrew
והטלתי אתך ואת אמך אשר ילדתך על הארץ אחרת אשר לא ילדתם שם ושם תמותו׃,Hebrew
ועל הארץ אשר הם מנשאים את נפשם לשוב שם שמה לא ישובו׃,Hebrew
העצב נבזה נפוץ האיש הזה כניהו אם כלי אין חפץ בו מדוע הוטלו הוא וזרעו והשלכו על הארץ אשר לא ידעו׃,Hebrew
ארץ ארץ ארץ שמעי דבר יהוה׃,Hebrew
כה אמר יהוה כתבו את האיש הזה ערירי גבר לא יצלח בימיו כי לא יצלח מזרעו איש ישב על כסא דוד ומשל עוד ביהודה׃,Hebrew
הוי רעים מאבדים ומפצים את צאן מרעיתי נאם יהוה׃,Hebrew
לכן כה אמר יהוה אלהי ישראל על הרעים הרעים את עמי אתם הפצתם את צאני ותדחום ולא פקדתם אתם הנני פקד עליכם את רע מעלליכם נאם יהוה׃,Hebrew
ואני אקבץ את שארית צאני מכל הארצות אשר הדחתי אתם שם והשבתי אתהן על נוהן ופרו ורבו׃,Hebrew
והקמתי עליהם רעים ורעום ולא ייראו עוד ולא יחתו ולא יפקדו נאם יהוה׃,Hebrew
הנה ימים באים נאם יהוה והקמתי לדוד צמח צדיק ומלך מלך והשכיל ועשה משפט וצדקה בארץ׃,Hebrew
בימיו תושע יהודה וישראל ישכן לבטח וזה שמו אשר יקראו יהוה צדקנו׃,Hebrew
לכן הנה ימים באים נאם יהוה ולא יאמרו עוד חי יהוה אשר העלה את בני ישראל מארץ מצרים׃,Hebrew
כי אם חי יהוה אשר העלה ואשר הביא את זרע בית ישראל מארץ צפונה ומכל הארצות אשר הדחתים שם וישבו על אדמתם׃,Hebrew
לנבאים נשבר לבי בקרבי רחפו כל עצמותי הייתי כאיש שכור וכגבר עברו יין מפני יהוה ומפני דברי קדשו׃,Hebrew
כי מנאפים מלאה הארץ כי מפני אלה אבלה הארץ יבשו נאות מדבר ותהי מרוצתם רעה וגבורתם לא כן׃,Hebrew
כי גם נביא גם כהן חנפו גם בביתי מצאתי רעתם נאם יהוה׃,Hebrew
לכן יהיה דרכם להם כחלקלקות באפלה ידחו ונפלו בה כי אביא עליהם רעה שנת פקדתם נאם יהוה׃,Hebrew
ובנביאי שמרון ראיתי תפלה הנבאו בבעל ויתעו את עמי את ישראל׃,Hebrew
ובנבאי ירושלם ראיתי שערורה נאוף והלך בשקר וחזקו ידי מרעים לבלתי שבו איש מרעתו היו לי כלם כסדם וישביה כעמרה׃,Hebrew
לכן כה אמר יהוה צבאות על הנבאים הנני מאכיל אותם לענה והשקתים מי ראש כי מאת נביאי ירושלם יצאה חנפה לכל הארץ׃,Hebrew
כה אמר יהוה צבאות אל תשמעו על דברי הנבאים הנבאים לכם מהבלים המה אתכם חזון לבם ידברו לא מפי יהוה׃,Hebrew
אמרים אמור למנאצי דבר יהוה שלום יהיה לכם וכל הלך בשררות לבו אמרו לא תבוא עליכם רעה׃,Hebrew
כי מי עמד בסוד יהוה וירא וישמע את דברו מי הקשיב דברי וישמע׃,Hebrew
הנה סערת יהוה חמה יצאה וסער מתחולל על ראש רשעים יחול׃,Hebrew
לא ישוב אף יהוה עד עשתו ועד הקימו מזמות לבו באחרית הימים תתבוננו בה בינה׃,Hebrew
לא שלחתי את הנבאים והם רצו לא דברתי אליהם והם נבאו׃,Hebrew
ואם עמדו בסודי וישמעו דברי את עמי וישבום מדרכם הרע ומרע מעלליהם׃,Hebrew
האלהי מקרב אני נאם יהוה ולא אלהי מרחק׃,Hebrew
אם יסתר איש במסתרים ואני לא אראנו נאם יהוה הלוא את השמים ואת הארץ אני מלא נאם יהוה׃,Hebrew
שמעתי את אשר אמרו הנבאים הנבאים בשמי שקר לאמר חלמתי חלמתי׃,Hebrew
עד מתי היש בלב הנבאים נבאי השקר ונביאי תרמת לבם׃,Hebrew
החשבים להשכיח את עמי שמי בחלומתם אשר יספרו איש לרעהו כאשר שכחו אבותם את שמי בבעל׃,Hebrew
הנביא אשר אתו חלום יספר חלום ואשר דברי אתו ידבר דברי אמת מה לתבן את הבר נאם יהוה׃,Hebrew
הלוא כה דברי כאש נאם יהוה וכפטיש יפצץ סלע׃,Hebrew
לכן הנני על הנבאים נאם יהוה מגנבי דברי איש מאת רעהו׃,Hebrew
הנני על הנביאם נאם יהוה הלקחים לשונם וינאמו נאם׃,Hebrew
הנני על נבאי חלמות שקר נאם יהוה ויספרום ויתעו את עמי בשקריהם ובפחזותם ואנכי לא שלחתים ולא צויתים והועיל לא יועילו לעם הזה נאם יהוה׃,Hebrew
וכי ישאלך העם הזה או הנביא או כהן לאמר מה משא יהוה ואמרת אליהם את מה משא ונטשתי אתכם נאם יהוה׃,Hebrew
והנביא והכהן והעם אשר יאמר משא יהוה ופקדתי על האיש ההוא ועל ביתו׃,Hebrew
כה תאמרו איש על רעהו ואיש אל אחיו מה ענה יהוה ומה דבר יהוה׃,Hebrew
ומשא יהוה לא תזכרו עוד כי המשא יהיה לאיש דברו והפכתם את דברי אלהים חיים יהוה צבאות אלהינו׃,Hebrew
כה תאמר אל הנביא מה ענך יהוה ומה דבר יהוה׃,Hebrew
ואם משא יהוה תאמרו לכן כה אמר יהוה יען אמרכם את הדבר הזה משא יהוה ואשלח אליכם לאמר לא תאמרו משא יהוה׃,Hebrew
לכן הנני ונשיתי אתכם נשא ונטשתי אתכם ואת העיר אשר נתתי לכם ולאבותיכם מעל פני׃,Hebrew
ונתתי עליכם חרפת עולם וכלמות עולם אשר לא תשכח׃,Hebrew
הראני יהוה והנה שני דודאי תאנים מועדים לפני היכל יהוה אחרי הגלות נבוכדראצר מלך בבל את יכניהו בן יהויקים מלך יהודה ואת שרי יהודה ואת החרש ואת המסגר מירושלם ויבאם בבל׃,Hebrew
הדוד אחד תאנים טבות מאד כתאני הבכרות והדוד אחד תאנים רעות מאד אשר לא תאכלנה מרע׃,Hebrew
ויאמר יהוה אלי מה אתה ראה ירמיהו ואמר תאנים התאנים הטבות טבות מאד והרעות רעות מאד אשר לא תאכלנה מרע׃,Hebrew
ויהי דבר יהוה אלי לאמר׃,Hebrew
כה אמר יהוה אלהי ישראל כתאנים הטבות האלה כן אכיר את גלות יהודה אשר שלחתי מן המקום הזה ארץ כשדים לטובה׃,Hebrew
ושמתי עיני עליהם לטובה והשבתים על הארץ הזאת ובניתים ולא אהרס ונטעתים ולא אתוש׃,Hebrew
ונתתי להם לב לדעת אתי כי אני יהוה והיו לי לעם ואנכי אהיה להם לאלהים כי ישבו אלי בכל לבם׃,Hebrew
וכתאנים הרעות אשר לא תאכלנה מרע כי כה אמר יהוה כן אתן את צדקיהו מלך יהודה ואת שריו ואת שארית ירושלם הנשארים בארץ הזאת והישבים בארץ מצרים׃,Hebrew
ונתתים לזועה לרעה לכל ממלכות הארץ לחרפה ולמשל לשנינה ולקללה בכל המקמות אשר אדיחם שם׃,Hebrew
ושלחתי בם את החרב את הרעב ואת הדבר עד תמם מעל האדמה אשר נתתי להם ולאבותיהם׃,Hebrew
הדבר אשר היה על ירמיהו על כל עם יהודה בשנה הרבעית ליהויקים בן יאשיהו מלך יהודה היא השנה הראשנית לנבוכדראצר מלך בבל׃,Hebrew
אשר דבר ירמיהו הנביא על כל עם יהודה ואל כל ישבי ירושלם לאמר׃,Hebrew
מן שלש עשרה שנה ליאשיהו בן אמון מלך יהודה ועד היום הזה זה שלש ועשרים שנה היה דבר יהוה אלי ואדבר אליכם אשכים ודבר ולא שמעתם׃,Hebrew
ושלח יהוה אליכם את כל עבדיו הנבאים השכם ושלח ולא שמעתם ולא הטיתם את אזנכם לשמע׃,Hebrew
לאמר שובו נא איש מדרכו הרעה ומרע מעלליכם ושבו על האדמה אשר נתן יהוה לכם ולאבותיכם למן עולם ועד עולם׃,Hebrew
ואל תלכו אחרי אלהים אחרים לעבדם ולהשתחות להם ולא תכעיסו אותי במעשה ידיכם ולא ארע לכם׃,Hebrew
ולא שמעתם אלי נאם יהוה למען הכעסוני במעשה ידיכם לרע לכם׃,Hebrew
לכן כה אמר יהוה צבאות יען אשר לא שמעתם את דברי׃,Hebrew
הנני שלח ולקחתי את כל משפחות צפון נאם יהוה ואל נבוכדראצר מלך בבל עבדי והבאתים על הארץ הזאת ועל ישביה ועל כל הגוים האלה סביב והחרמתים ושמתים לשמה ולשרקה ולחרבות עולם׃,Hebrew
והאבדתי מהם קול ששון וקול שמחה קול חתן וקול כלה קול רחים ואור נר׃,Hebrew
והיתה כל הארץ הזאת לחרבה לשמה ועבדו הגוים האלה את מלך בבל שבעים שנה׃,Hebrew
והיה כמלאות שבעים שנה אפקד על מלך בבל ועל הגוי ההוא נאם יהוה את עונם ועל ארץ כשדים ושמתי אתו לשממות עולם׃,Hebrew
והבאיתי על הארץ ההיא את כל דברי אשר דברתי עליה את כל הכתוב בספר הזה אשר נבא ירמיהו על כל הגוים׃,Hebrew
כי עבדו בם גם המה גוים רבים ומלכים גדולים ושלמתי להם כפעלם וכמעשה ידיהם׃,Hebrew
כי כה אמר יהוה אלהי ישראל אלי קח את כוס היין החמה הזאת מידי והשקיתה אתו את כל הגוים אשר אנכי שלח אותך אליהם׃,Hebrew
ושתו והתגעשו והתהללו מפני החרב אשר אנכי שלח בינתם׃,Hebrew
ואקח את הכוס מיד יהוה ואשקה את כל הגוים אשר שלחני יהוה אליהם׃,Hebrew
את ירושלם ואת ערי יהודה ואת מלכיה את שריה לתת אתם לחרבה לשמה לשרקה ולקללה כיום הזה׃,Hebrew
את פרעה מלך מצרים ואת עבדיו ואת שריו ואת כל עמו׃,Hebrew
ואת כל הערב ואת כל מלכי ארץ העוץ ואת כל מלכי ארץ פלשתים ואת אשקלון ואת עזה ואת עקרון ואת שארית אשדוד׃,Hebrew
את אדום ואת מואב ואת בני עמון׃,Hebrew
ואת כל מלכי צר ואת כל מלכי צידון ואת מלכי האי אשר בעבר הים׃,Hebrew
ואת דדן ואת תימא ואת בוז ואת כל קצוצי פאה׃,Hebrew
ואת כל מלכי ערב ואת כל מלכי הערב השכנים במדבר׃,Hebrew
ואת כל מלכי זמרי ואת כל מלכי עילם ואת כל מלכי מדי׃,Hebrew
ואת כל מלכי הצפון הקרבים והרחקים איש אל אחיו ואת כל הממלכות הארץ אשר על פני האדמה ומלך ששך ישתה אחריהם׃,Hebrew
ואמרת אליהם כה אמר יהוה צבאות אלהי ישראל שתו ושכרו וקיו ונפלו ולא תקומו מפני החרב אשר אנכי שלח ביניכם׃,Hebrew
והיה כי ימאנו לקחת הכוס מידך לשתות ואמרת אליהם כה אמר יהוה צבאות שתו תשתו׃,Hebrew
כי הנה בעיר אשר נקרא שמי עליה אנכי מחל להרע ואתם הנקה תנקו לא תנקו כי חרב אני קרא על כל ישבי הארץ נאם יהוה צבאות׃,Hebrew
ואתה תנבא אליהם את כל הדברים האלה ואמרת אליהם יהוה ממרום ישאג וממעון קדשו יתן קולו שאג ישאג על נוהו הידד כדרכים יענה אל כל ישבי הארץ׃,Hebrew
בא שאון עד קצה הארץ כי ריב ליהוה בגוים נשפט הוא לכל בשר הרשעים נתנם לחרב נאם יהוה׃,Hebrew
כה אמר יהוה צבאות הנה רעה יצאת מגוי אל גוי וסער גדול יעור מירכתי ארץ׃,Hebrew
והיו חללי יהוה ביום ההוא מקצה הארץ ועד קצה הארץ לא יספדו ולא יאספו ולא יקברו לדמן על פני האדמה יהיו׃,Hebrew
הילילו הרעים וזעקו והתפלשו אדירי הצאן כי מלאו ימיכם לטבוח ותפוצותיכם ונפלתם ככלי חמדה׃,Hebrew
ואבד מנוס מן הרעים ופליטה מאדירי הצאן׃,Hebrew
קול צעקת הרעים ויללת אדירי הצאן כי שדד יהוה את מרעיתם׃,Hebrew
ונדמו נאות השלום מפני חרון אף יהוה׃,Hebrew
עזב ככפיר סכו כי היתה ארצם לשמה מפני חרון היונה ומפני חרון אפו׃,Hebrew
בראשית ממלכות יהויקים בן יאשיהו מלך יהודה היה הדבר הזה מאת יהוה לאמר׃,Hebrew
כה אמר יהוה עמד בחצר בית יהוה ודברת על כל ערי יהודה הבאים להשתחות בית יהוה את כל הדברים אשר צויתיך לדבר אליהם אל תגרע דבר׃,Hebrew
אולי ישמעו וישבו איש מדרכו הרעה ונחמתי אל הרעה אשר אנכי חשב לעשות להם מפני רע מעלליהם׃,Hebrew
ואמרת אליהם כה אמר יהוה אם לא תשמעו אלי ללכת בתורתי אשר נתתי לפניכם׃,Hebrew
לשמע על דברי עבדי הנבאים אשר אנכי שלח אליכם והשכם ושלח ולא שמעתם׃,Hebrew
ונתתי את הבית הזה כשלה ואת העיר הזאתה אתן לקללה לכל גויי הארץ׃,Hebrew
וישמעו הכהנים והנבאים וכל העם את ירמיהו מדבר את הדברים האלה בבית יהוה׃,Hebrew
ויהי ככלות ירמיהו לדבר את כל אשר צוה יהוה לדבר אל כל העם ויתפשו אתו הכהנים והנבאים וכל העם לאמר מות תמות׃,Hebrew
מדוע נבית בשם יהוה לאמר כשלו יהיה הבית הזה והעיר הזאת תחרב מאין יושב ויקהל כל העם אל ירמיהו בבית יהוה׃,Hebrew
וישמעו שרי יהודה את הדברים האלה ויעלו מבית המלך בית יהוה וישבו בפתח שער יהוה החדש׃,Hebrew
ויאמרו הכהנים והנבאים אל השרים ואל כל העם לאמר משפט מות לאיש הזה כי נבא אל העיר הזאת כאשר שמעתם באזניכם׃,Hebrew
ויאמר ירמיהו אל כל השרים ואל כל העם לאמר יהוה שלחני להנבא אל הבית הזה ואל העיר הזאת את כל הדברים אשר שמעתם׃,Hebrew
ועתה היטיבו דרכיכם ומעלליכם ושמעו בקול יהוה אלהיכם וינחם יהוה אל הרעה אשר דבר עליכם׃,Hebrew
ואני הנני בידכם עשו לי כטוב וכישר בעיניכם׃,Hebrew
אך ידע תדעו כי אם ממתים אתם אתי כי דם נקי אתם נתנים עליכם ואל העיר הזאת ואל ישביה כי באמת שלחני יהוה עליכם לדבר באזניכם את כל הדברים האלה׃,Hebrew
ויאמרו השרים וכל העם אל הכהנים ואל הנביאים אין לאיש הזה משפט מות כי בשם יהוה אלהינו דבר אלינו׃,Hebrew
ויקמו אנשים מזקני הארץ ויאמרו אל כל קהל העם לאמר׃,Hebrew
מיכיה המורשתי היה נבא בימי חזקיהו מלך יהודה ויאמר אל כל עם יהודה לאמר כה אמר יהוה צבאות ציון שדה תחרש וירושלים עיים תהיה והר הבית לבמות יער׃,Hebrew
ההמת המתהו חזקיהו מלך יהודה וכל יהודה הלא ירא את יהוה ויחל את פני יהוה וינחם יהוה אל הרעה אשר דבר עליהם ואנחנו עשים רעה גדולה על נפשותינו׃,Hebrew
וגם איש היה מתנבא בשם יהוה אוריהו בן שמעיהו מקרית היערים וינבא על העיר הזאת ועל הארץ הזאת ככל דברי ירמיהו׃,Hebrew
וישמע המלך יהויקים וכל גבוריו וכל השרים את דבריו ויבקש המלך המיתו וישמע אוריהו וירא ויברח ויבא מצרים׃,Hebrew
וישלח המלך יהויקים אנשים מצרים את אלנתן בן עכבור ואנשים אתו אל מצרים׃,Hebrew
ויוציאו את אוריהו ממצרים ויבאהו אל המלך יהויקים ויכהו בחרב וישלך את נבלתו אל קברי בני העם׃,Hebrew
אך יד אחיקם בן שפן היתה את ירמיהו לבלתי תת אתו ביד העם להמיתו׃,Hebrew
בראשית ממלכת יהויקם בן יאושיהו מלך יהודה היה הדבר הזה אל ירמיה מאת יהוה לאמר׃,Hebrew
כה אמר יהוה אלי עשה לך מוסרות ומטות ונתתם על צוארך׃,Hebrew
ושלחתם אל מלך אדום ואל מלך מואב ואל מלך בני עמון ואל מלך צר ואל מלך צידון ביד מלאכים הבאים ירושלם אל צדקיהו מלך יהודה׃,Hebrew
וצוית אתם אל אדניהם לאמר כה אמר יהוה צבאות אלהי ישראל כה תאמרו אל אדניכם׃,Hebrew
אנכי עשיתי את הארץ את האדם ואת הבהמה אשר על פני הארץ בכחי הגדול ובזרועי הנטויה ונתתיה לאשר ישר בעיני׃,Hebrew
ועתה אנכי נתתי את כל הארצות האלה ביד נבוכדנאצר מלך בבל עבדי וגם את חית השדה נתתי לו לעבדו׃,Hebrew
ועבדו אתו כל הגוים ואת בנו ואת בן בנו עד בא עת ארצו גם הוא ועבדו בו גוים רבים ומלכים גדלים׃,Hebrew
והיה הגוי והממלכה אשר לא יעבדו אתו את נבוכדנאצר מלך בבל ואת אשר לא יתן את צוארו בעל מלך בבל בחרב וברעב ובדבר אפקד על הגוי ההוא נאם יהוה עד תמי אתם בידו׃,Hebrew
ואתם אל תשמעו אל נביאיכם ואל קסמיכם ואל חלמתיכם ואל ענניכם ואל כשפיכם אשר הם אמרים אליכם לאמר לא תעבדו את מלך בבל׃,Hebrew
כי שקר הם נבאים לכם למען הרחיק אתכם מעל אדמתכם והדחתי אתכם ואבדתם׃,Hebrew
והגוי אשר יביא את צוארו בעל מלך בבל ועבדו והנחתיו על אדמתו נאם יהוה ועבדה וישב בה׃,Hebrew
ואל צדקיה מלך יהודה דברתי ככל הדברים האלה לאמר הביאו את צואריכם בעל מלך בבל ועבדו אתו ועמו וחיו׃,Hebrew
למה תמותו אתה ועמך בחרב ברעב ובדבר כאשר דבר יהוה אל הגוי אשר לא יעבד את מלך בבל׃,Hebrew
ואל תשמעו אל דברי הנבאים האמרים אליכם לאמר לא תעבדו את מלך בבל כי שקר הם נבאים לכם׃,Hebrew
כי לא שלחתים נאם יהוה והם נבאים בשמי לשקר למען הדיחי אתכם ואבדתם אתם והנבאים הנבאים לכם׃,Hebrew
ואל הכהנים ואל כל העם הזה דברתי לאמר כה אמר יהוה אל תשמעו אל דברי נביאיכם הנבאים לכם לאמר הנה כלי בית יהוה מושבים מבבלה עתה מהרה כי שקר המה נבאים לכם׃,Hebrew
אל תשמעו אליהם עבדו את מלך בבל וחיו למה תהיה העיר הזאת חרבה׃,Hebrew
ואם נבאים הם ואם יש דבר יהוה אתם יפגעו נא ביהוה צבאות לבלתי באו הכלים הנותרים בבית יהוה ובית מלך יהודה ובירושלם בבלה׃,Hebrew
כי כה אמר יהוה צבאות אל העמדים ועל הים ועל המכנות ועל יתר הכלים הנותרים בעיר הזאת׃,Hebrew
אשר לא לקחם נבוכדנאצר מלך בבל בגלותו את יכוניה בן יהויקים מלך יהודה מירושלם בבלה ואת כל חרי יהודה וירושלם׃,Hebrew
כי כה אמר יהוה צבאות אלהי ישראל על הכלים הנותרים בית יהוה ובית מלך יהודה וירושלם׃,Hebrew
בבלה יובאו ושמה יהיו עד יום פקדי אתם נאם יהוה והעליתים והשיבתים אל המקום הזה׃,Hebrew
ויהי בשנה ההיא בראשית ממלכת צדקיה מלך יהודה בשנת הרבעית בחדש החמישי אמר אלי חנניה בן עזור הנביא אשר מגבעון בבית יהוה לעיני הכהנים וכל העם לאמר׃,Hebrew
כה אמר יהוה צבאות אלהי ישראל לאמר שברתי את על מלך בבל׃,Hebrew
בעוד שנתים ימים אני משיב אל המקום הזה את כל כלי בית יהוה אשר לקח נבוכדנאצר מלך בבל מן המקום הזה ויביאם בבל׃,Hebrew
ואת יכניה בן יהויקים מלך יהודה ואת כל גלות יהודה הבאים בבלה אני משיב אל המקום הזה נאם יהוה כי אשבר את על מלך בבל׃,Hebrew
ויאמר ירמיה הנביא אל חנניה הנביא לעיני הכהנים ולעיני כל העם העמדים בבית יהוה׃,Hebrew
ויאמר ירמיה הנביא אמן כן יעשה יהוה יקם יהוה את דבריך אשר נבאת להשיב כלי בית יהוה וכל הגולה מבבל אל המקום הזה׃,Hebrew
אך שמע נא הדבר הזה אשר אנכי דבר באזניך ובאזני כל העם׃,Hebrew
הנביאים אשר היו לפני ולפניך מן העולם וינבאו אל ארצות רבות ועל ממלכות גדלות למלחמה ולרעה ולדבר׃,Hebrew
הנביא אשר ינבא לשלום בבא דבר הנביא יודע הנביא אשר שלחו יהוה באמת׃,Hebrew
ויקח חנניה הנביא את המוטה מעל צואר ירמיה הנביא וישברהו׃,Hebrew
ויאמר חנניה לעיני כל העם לאמר כה אמר יהוה ככה אשבר את על נבכדנאצר מלך בבל בעוד שנתים ימים מעל צואר כל הגוים וילך ירמיה הנביא לדרכו׃,Hebrew
ויהי דבר יהוה אל ירמיה אחרי שבור חנניה הנביא את המוטה מעל צואר ירמיה הנביא לאמר׃,Hebrew
הלוך ואמרת אל חנניה לאמר כה אמר יהוה מוטת עץ שברת ועשית תחתיהן מטות ברזל׃,Hebrew
כי כה אמר יהוה צבאות אלהי ישראל על ברזל נתתי על צואר כל הגוים האלה לעבד את נבכדנאצר מלך בבל ועבדהו וגם את חית השדה נתתי לו׃,Hebrew
ויאמר ירמיה הנביא אל חנניה הנביא שמע נא חנניה לא שלחך יהוה ואתה הבטחת את העם הזה על שקר׃,Hebrew
לכן כה אמר יהוה הנני משלחך מעל פני האדמה השנה אתה מת כי סרה דברת אל יהוה׃,Hebrew
וימת חנניה הנביא בשנה ההיא בחדש השביעי׃,Hebrew
ואלה דברי הספר אשר שלח ירמיה הנביא מירושלם אל יתר זקני הגולה ואל הכהנים ואל הנביאים ואל כל העם אשר הגלה נבוכדנאצר מירושלם בבלה׃,Hebrew
אחרי צאת יכניה המלך והגבירה והסריסים שרי יהודה וירושלם והחרש והמסגר מירושלם׃,Hebrew
ביד אלעשה בן שפן וגמריה בן חלקיה אשר שלח צדקיה מלך יהודה אל נבוכדנאצר מלך בבל בבלה לאמר׃,Hebrew
כה אמר יהוה צבאות אלהי ישראל לכל הגולה אשר הגליתי מירושלם בבלה׃,Hebrew
בנו בתים ושבו ונטעו גנות ואכלו את פרין׃,Hebrew
קחו נשים והולידו בנים ובנות וקחו לבניכם נשים ואת בנותיכם תנו לאנשים ותלדנה בנים ובנות ורבו שם ואל תמעטו׃,Hebrew
ודרשו את שלום העיר אשר הגליתי אתכם שמה והתפללו בעדה אל יהוה כי בשלומה יהיה לכם שלום׃,Hebrew
כי כה אמר יהוה צבאות אלהי ישראל אל ישיאו לכם נביאיכם אשר בקרבכם וקסמיכם ואל תשמעו אל חלמתיכם אשר אתם מחלמים׃,Hebrew
כי בשקר הם נבאים לכם בשמי לא שלחתים נאם יהוה׃,Hebrew
כי כה אמר יהוה כי לפי מלאת לבבל שבעים שנה אפקד אתכם והקמתי עליכם את דברי הטוב להשיב אתכם אל המקום הזה׃,Hebrew
כי אנכי ידעתי את המחשבת אשר אנכי חשב עליכם נאם יהוה מחשבות שלום ולא לרעה לתת לכם אחרית ותקוה׃,Hebrew
וקראתם אתי והלכתם והתפללתם אלי ושמעתי אליכם׃,Hebrew
ובקשתם אתי ומצאתם כי תדרשני בכל לבבכם׃,Hebrew
ונמצאתי לכם נאם יהוה ושבתי את שביתכם וקבצתי אתכם מכל הגוים ומכל המקומות אשר הדחתי אתכם שם נאם יהוה והשבתי אתכם אל המקום אשר הגליתי אתכם משם׃,Hebrew
כי אמרתם הקים לנו יהוה נבאים בבלה׃,Hebrew
כי כה אמר יהוה אל המלך היושב אל כסא דוד ואל כל העם היושב בעיר הזאת אחיכם אשר לא יצאו אתכם בגולה׃,Hebrew
כה אמר יהוה צבאות הנני משלח בם את החרב את הרעב ואת הדבר ונתתי אותם כתאנים השערים אשר לא תאכלנה מרע׃,Hebrew
ורדפתי אחריהם בחרב ברעב ובדבר ונתתים לזועה לכל ממלכות הארץ לאלה ולשמה ולשרקה ולחרפה בכל הגוים אשר הדחתים שם׃,Hebrew
תחת אשר לא שמעו אל דברי נאם יהוה אשר שלחתי אליהם את עבדי הנבאים השכם ושלח ולא שמעתם נאם יהוה׃,Hebrew
ואתם שמעו דבר יהוה כל הגולה אשר שלחתי מירושלם בבלה׃,Hebrew
כה אמר יהוה צבאות אלהי ישראל אל אחאב בן קוליה ואל צדקיהו בן מעשיה הנבאים לכם בשמי שקר הנני נתן אתם ביד נבוכדראצר מלך בבל והכם לעיניכם׃,Hebrew
ולקח מהם קללה לכל גלות יהודה אשר בבבל לאמר ישמך יהוה כצדקיהו וכאחב אשר קלם מלך בבל באש׃,Hebrew
יען אשר עשו נבלה בישראל וינאפו את נשי רעיהם וידברו דבר בשמי שקר אשר לוא צויתם ואנכי הוידע ועד נאם יהוה׃,Hebrew
ואל שמעיהו הנחלמי תאמר לאמר׃,Hebrew
כה אמר יהוה צבאות אלהי ישראל לאמר יען אשר אתה שלחת בשמכה ספרים אל כל העם אשר בירושלם ואל צפניה בן מעשיה הכהן ואל כל הכהנים לאמר׃,Hebrew
יהוה נתנך כהן תחת יהוידע הכהן להיות פקדים בית יהוה לכל איש משגע ומתנבא ונתתה אתו אל המהפכת ואל הצינק׃,Hebrew
ועתה למה לא גערת בירמיהו הענתתי המתנבא לכם׃,Hebrew
כי על כן שלח אלינו בבל לאמר ארכה היא בנו בתים ושבו ונטעו גנות ואכלו את פריהן׃,Hebrew
ויקרא צפניה הכהן את הספר הזה באזני ירמיהו הנביא׃,Hebrew
ויהי דבר יהוה אל ירמיהו לאמר׃,Hebrew
שלח על כל הגולה לאמר כה אמר יהוה אל שמעיה הנחלמי יען אשר נבא לכם שמעיה ואני לא שלחתיו ויבטח אתכם על שקר׃,Hebrew
לכן כה אמר יהוה הנני פקד על שמעיה הנחלמי ועל זרעו לא יהיה לו איש יושב בתוך העם הזה ולא יראה בטוב אשר אני עשה לעמי נאם יהוה כי סרה דבר על יהוה׃,Hebrew
הדבר אשר היה אל ירמיהו מאת יהוה לאמר׃,Hebrew
כה אמר יהוה אלהי ישראל לאמר כתב לך את כל הדברים אשר דברתי אליך אל ספר׃,Hebrew
כי הנה ימים באים נאם יהוה ושבתי את שבות עמי ישראל ויהודה אמר יהוה והשבתים אל הארץ אשר נתתי לאבותם וירשוה׃,Hebrew
ואלה הדברים אשר דבר יהוה אל ישראל ואל יהודה׃,Hebrew
כי כה אמר יהוה קול חרדה שמענו פחד ואין שלום׃,Hebrew
שאלו נא וראו אם ילד זכר מדוע ראיתי כל גבר ידיו על חלציו כיולדה ונהפכו כל פנים לירקון׃,Hebrew
הוי כי גדול היום ההוא מאין כמהו ועת צרה היא ליעקב וממנה יושע׃,Hebrew
והיה ביום ההוא נאם יהוה צבאות אשבר עלו מעל צוארך ומוסרותיך אנתק ולא יעבדו בו עוד זרים׃,Hebrew
ועבדו את יהוה אלהיהם ואת דוד מלכם אשר אקים להם׃,Hebrew
ואתה אל תירא עבדי יעקב נאם יהוה ואל תחת ישראל כי הנני מושיעך מרחוק ואת זרעך מארץ שבים ושב יעקב ושקט ושאנן ואין מחריד׃,Hebrew
כי אתך אני נאם יהוה להושיעך כי אעשה כלה בכל הגוים אשר הפצותיך שם אך אתך לא אעשה כלה ויסרתיך למשפט ונקה לא אנקך׃,Hebrew
כי כה אמר יהוה אנוש לשברך נחלה מכתך׃,Hebrew
אין דן דינך למזור רפאות תעלה אין לך׃,Hebrew
כל מאהביך שכחוך אותך לא ידרשו כי מכת אויב הכיתיך מוסר אכזרי על רב עונך עצמו חטאתיך׃,Hebrew
מה תזעק על שברך אנוש מכאבך על רב עונך עצמו חטאתיך עשיתי אלה לך׃,Hebrew
לכן כל אכליך יאכלו וכל צריך כלם בשבי ילכו והיו שאסיך למשסה וכל בזזיך אתן לבז׃,Hebrew
כי אעלה ארכה לך וממכותיך ארפאך נאם יהוה כי נדחה קראו לך ציון היא דרש אין לה׃,Hebrew
כה אמר יהוה הנני שב שבות אהלי יעקוב ומשכנתיו ארחם ונבנתה עיר על תלה וארמון על משפטו ישב׃,Hebrew
ויצא מהם תודה וקול משחקים והרבתים ולא ימעטו והכבדתים ולא יצערו׃,Hebrew
והיו בניו כקדם ועדתו לפני תכון ופקדתי על כל לחציו׃,Hebrew
והיה אדירו ממנו ומשלו מקרבו יצא והקרבתיו ונגש אלי כי מי הוא זה ערב את לבו לגשת אלי נאם יהוה׃,Hebrew
והייתם לי לעם ואנכי אהיה לכם לאלהים׃,Hebrew
הנה סערת יהוה חמה יצאה סער מתגורר על ראש רשעים יחול׃,Hebrew
לא ישוב חרון אף יהוה עד עשתו ועד הקימו מזמות לבו באחרית הימים תתבוננו בה׃,Hebrew
בעת ההיא נאם יהוה אהיה לאלהים לכל משפחות ישראל והמה יהיו לי לעם׃,Hebrew
כה אמר יהוה מצא חן במדבר עם שרידי חרב הלוך להרגיעו ישראל׃,Hebrew
מרחוק יהוה נראה לי ואהבת עולם אהבתיך על כן משכתיך חסד׃,Hebrew
עוד אבנך ונבנית בתולת ישראל עוד תעדי תפיך ויצאת במחול משחקים׃,Hebrew
עוד תטעי כרמים בהרי שמרון נטעו נטעים וחללו׃,Hebrew
כי יש יום קראו נצרים בהר אפרים קומו ונעלה ציון אל יהוה אלהינו׃,Hebrew
כי כה אמר יהוה רנו ליעקב שמחה וצהלו בראש הגוים השמיעו הללו ואמרו הושע יהוה את עמך את שארית ישראל׃,Hebrew
הנני מביא אותם מארץ צפון וקבצתים מירכתי ארץ בם עור ופסח הרה וילדת יחדו קהל גדול ישובו הנה׃,Hebrew
בבכי יבאו ובתחנונים אובילם אוליכם אל נחלי מים בדרך ישר לא יכשלו בה כי הייתי לישראל לאב ואפרים בכרי הוא׃,Hebrew
שמעו דבר יהוה גוים והגידו באיים ממרחק ואמרו מזרה ישראל יקבצנו ושמרו כרעה עדרו׃,Hebrew
כי פדה יהוה את יעקב וגאלו מיד חזק ממנו׃,Hebrew
ובאו ורננו במרום ציון ונהרו אל טוב יהוה על דגן ועל תירש ועל יצהר ועל בני צאן ובקר והיתה נפשם כגן רוה ולא יוסיפו לדאבה עוד׃,Hebrew
אז תשמח בתולה במחול ובחרים וזקנים יחדו והפכתי אבלם לששון ונחמתים ושמחתים מיגונם׃,Hebrew
ורויתי נפש הכהנים דשן ועמי את טובי ישבעו נאם יהוה׃,Hebrew
כה אמר יהוה קול ברמה נשמע נהי בכי תמרורים רחל מבכה על בניה מאנה להנחם על בניה כי איננו׃,Hebrew
כה אמר יהוה מנעי קולך מבכי ועיניך מדמעה כי יש שכר לפעלתך נאם יהוה ושבו מארץ אויב׃,Hebrew
ויש תקוה לאחריתך נאם יהוה ושבו בנים לגבולם׃,Hebrew
שמוע שמעתי אפרים מתנודד יסרתני ואוסר כעגל לא למד השבני ואשובה כי אתה יהוה אלהי׃,Hebrew
כי אחרי שובי נחמתי ואחרי הודעי ספקתי על ירך בשתי וגם נכלמתי כי נשאתי חרפת נעורי׃,Hebrew
הבן יקיר לי אפרים אם ילד שעשועים כי מדי דברי בו זכר אזכרנו עוד על כן המו מעי לו רחם ארחמנו נאם יהוה׃,Hebrew
הציבי לך צינים שמי לך תמרורים שתי לבך למסלה דרך הלכתי שובי בתולת ישראל שבי אל עריך אלה׃,Hebrew
עד מתי תתחמקין הבת השובבה כי ברא יהוה חדשה בארץ נקבה תסובב גבר׃,Hebrew
כה אמר יהוה צבאות אלהי ישראל עוד יאמרו את הדבר הזה בארץ יהודה ובעריו בשובי את שבותם יברכך יהוה נוה צדק הר הקדש׃,Hebrew
וישבו בה יהודה וכל עריו יחדו אכרים ונסעו בעדר׃,Hebrew
כי הרויתי נפש עיפה וכל נפש דאבה מלאתי׃,Hebrew
על זאת הקיצתי ואראה ושנתי ערבה לי׃,Hebrew
הנה ימים באים נאם יהוה וזרעתי את בית ישראל ואת בית יהודה זרע אדם וזרע בהמה׃,Hebrew
והיה כאשר שקדתי עליהם לנתוש ולנתוץ ולהרס ולהאביד ולהרע כן אשקד עליהם לבנות ולנטוע נאם יהוה׃,Hebrew
בימים ההם לא יאמרו עוד אבות אכלו בסר ושני בנים תקהינה׃,Hebrew
כי אם איש בעונו ימות כל האדם האכל הבסר תקהינה שניו׃,Hebrew
הנה ימים באים נאם יהוה וכרתי את בית ישראל ואת בית יהודה ברית חדשה׃,Hebrew
לא כברית אשר כרתי את אבותם ביום החזיקי בידם להוציאם מארץ מצרים אשר המה הפרו את בריתי ואנכי בעלתי בם נאם יהוה׃,Hebrew
כי זאת הברית אשר אכרת את בית ישראל אחרי הימים ההם נאם יהוה נתתי את תורתי בקרבם ועל לבם אכתבנה והייתי להם לאלהים והמה יהיו לי לעם׃,Hebrew
ולא ילמדו עוד איש את רעהו ואיש את אחיו לאמר דעו את יהוה כי כולם ידעו אותי למקטנם ועד גדולם נאם יהוה כי אסלח לעונם ולחטאתם לא אזכר עוד׃,Hebrew
כה אמר יהוה נתן שמש לאור יומם חקת ירח וכוכבים לאור לילה רגע הים ויהמו גליו יהוה צבאות שמו׃,Hebrew
אם ימשו החקים האלה מלפני נאם יהוה גם זרע ישראל ישבתו מהיות גוי לפני כל הימים׃,Hebrew
כה אמר יהוה אם ימדו שמים מלמעלה ויחקרו מוסדי ארץ למטה גם אני אמאס בכל זרע ישראל על כל אשר עשו נאם יהוה׃,Hebrew
הנה ימים נאם יהוה ונבנתה העיר ליהוה ממגדל חננאל שער הפנה׃,Hebrew
ויצא עוד קוה המדה נגדו על גבעת גרב ונסב געתה׃,Hebrew
וכל העמק הפגרים והדשן וכל השרמות עד נחל קדרון עד פנת שער הסוסים מזרחה קדש ליהוה לא ינתש ולא יהרס עוד לעולם׃,Hebrew
הדבר אשר היה אל ירמיהו מאת יהוה בשנת העשרית לצדקיהו מלך יהודה היא השנה שמנה עשרה שנה לנבוכדראצר׃,Hebrew
ואז חיל מלך בבל צרים על ירושלם וירמיהו הנביא היה כלוא בחצר המטרה אשר בית מלך יהודה׃,Hebrew
אשר כלאו צדקיהו מלך יהודה לאמר מדוע אתה נבא לאמר כה אמר יהוה הנני נתן את העיר הזאת ביד מלך בבל ולכדה׃,Hebrew
וצדקיהו מלך יהודה לא ימלט מיד הכשדים כי הנתן ינתן ביד מלך בבל ודבר פיו עם פיו ועיניו את עינו תראינה׃,Hebrew
ובבל יולך את צדקיהו ושם יהיה עד פקדי אתו נאם יהוה כי תלחמו את הכשדים לא תצליחו׃,Hebrew
ויאמר ירמיהו היה דבר יהוה אלי לאמר׃,Hebrew
הנה חנמאל בן שלם דדך בא אליך לאמר קנה לך את שדי אשר בענתות כי לך משפט הגאלה לקנות׃,Hebrew
ויבא אלי חנמאל בן דדי כדבר יהוה אל חצר המטרה ויאמר אלי קנה נא את שדי אשר בענתות אשר בארץ בנימין כי לך משפט הירשה ולך הגאלה קנה לך ואדע כי דבר יהוה הוא׃,Hebrew
ואקנה את השדה מאת חנמאל בן דדי אשר בענתות ואשקלה לו את הכסף שבעה שקלים ועשרה הכסף׃,Hebrew
ואכתב בספר ואחתם ואעד עדים ואשקל הכסף במאזנים׃,Hebrew
ואקח את ספר המקנה את החתום המצוה והחקים ואת הגלוי׃,Hebrew
ואתן את הספר המקנה אל ברוך בן נריה בן מחסיה לעיני חנמאל דדי ולעיני העדים הכתבים בספר המקנה לעיני כל היהודים הישבים בחצר המטרה׃,Hebrew
ואצוה את ברוך לעיניהם לאמר׃,Hebrew
כה אמר יהוה צבאות אלהי ישראל לקוח את הספרים האלה את ספר המקנה הזה ואת החתום ואת ספר הגלוי הזה ונתתם בכלי חרש למען יעמדו ימים רבים׃,Hebrew
כי כה אמר יהוה צבאות אלהי ישראל עוד יקנו בתים ושדות וכרמים בארץ הזאת׃,Hebrew
ואתפלל אל יהוה אחרי תתי את ספר המקנה אל ברוך בן נריה לאמר׃,Hebrew
אהה אדני יהוה הנה אתה עשית את השמים ואת הארץ בכחך הגדול ובזרעך הנטויה לא יפלא ממך כל דבר׃,Hebrew
עשה חסד לאלפים ומשלם עון אבות אל חיק בניהם אחריהם האל הגדול הגבור יהוה צבאות שמו׃,Hebrew
גדל העצה ורב העליליה אשר עיניך פקחות על כל דרכי בני אדם לתת לאיש כדרכיו וכפרי מעלליו׃,Hebrew
אשר שמת אתות ומפתים בארץ מצרים עד היום הזה ובישראל ובאדם ותעשה לך שם כיום הזה׃,Hebrew
ותצא את עמך את ישראל מארץ מצרים באתות ובמופתים וביד חזקה ובאזרוע נטויה ובמורא גדול׃,Hebrew
ותתן להם את הארץ הזאת אשר נשבעת לאבותם לתת להם ארץ זבת חלב ודבש׃,Hebrew
ויבאו וירשו אתה ולא שמעו בקולך ובתרותך לא הלכו את כל אשר צויתה להם לעשות לא עשו ותקרא אתם את כל הרעה הזאת׃,Hebrew
הנה הסללות באו העיר ללכדה והעיר נתנה ביד הכשדים הנלחמים עליה מפני החרב והרעב והדבר ואשר דברת היה והנך ראה׃,Hebrew
ואתה אמרת אלי אדני יהוה קנה לך השדה בכסף והעד עדים והעיר נתנה ביד הכשדים׃,Hebrew
ויהי דבר יהוה אל ירמיהו לאמר׃,Hebrew
הנה אני יהוה אלהי כל בשר הממני יפלא כל דבר׃,Hebrew
לכן כה אמר יהוה הנני נתן את העיר הזאת ביד הכשדים וביד נבוכדראצר מלך בבל ולכדה׃,Hebrew
ובאו הכשדים הנלחמים על העיר הזאת והציתו את העיר הזאת באש ושרפוה ואת הבתים אשר קטרו על גגותיהם לבעל והסכו נסכים לאלהים אחרים למען הכעסני׃,Hebrew
כי היו בני ישראל ובני יהודה אך עשים הרע בעיני מנערתיהם כי בני ישראל אך מכעסים אתי במעשה ידיהם נאם יהוה׃,Hebrew
כי על אפי ועל חמתי היתה לי העיר הזאת למן היום אשר בנו אותה ועד היום הזה להסירה מעל פני׃,Hebrew
על כל רעת בני ישראל ובני יהודה אשר עשו להכעסני המה מלכיהם שריהם כהניהם ונביאיהם ואיש יהודה וישבי ירושלם׃,Hebrew
ויפנו אלי ערף ולא פנים ולמד אתם השכם ולמד ואינם שמעים לקחת מוסר׃,Hebrew
וישימו שקוציהם בבית אשר נקרא שמי עליו לטמאו׃,Hebrew
ויבנו את במות הבעל אשר בגיא בן הנם להעביר את בניהם ואת בנותיהם למלך אשר לא צויתים ולא עלתה על לבי לעשות התועבה הזאת למען החטי את יהודה׃,Hebrew
ועתה לכן כה אמר יהוה אלהי ישראל אל העיר הזאת אשר אתם אמרים נתנה ביד מלך בבל בחרב וברעב ובדבר׃,Hebrew
הנני מקבצם מכל הארצות אשר הדחתים שם באפי ובחמתי ובקצף גדול והשבתים אל המקום הזה והשבתים לבטח׃,Hebrew
והיו לי לעם ואני אהיה להם לאלהים׃,Hebrew
ונתתי להם לב אחד ודרך אחד ליראה אותי כל הימים לטוב להם ולבניהם אחריהם׃,Hebrew
וכרתי להם ברית עולם אשר לא אשוב מאחריהם להיטיבי אותם ואת יראתי אתן בלבבם לבלתי סור מעלי׃,Hebrew
וששתי עליהם להטיב אותם ונטעתים בארץ הזאת באמת בכל לבי ובכל נפשי׃,Hebrew
כי כה אמר יהוה כאשר הבאתי אל העם הזה את כל הרעה הגדולה הזאת כן אנכי מביא עליהם את כל הטובה אשר אנכי דבר עליהם׃,Hebrew
ונקנה השדה בארץ הזאת אשר אתם אמרים שממה היא מאין אדם ובהמה נתנה ביד הכשדים׃,Hebrew
שדות בכסף יקנו וכתוב בספר וחתום והעד עדים בארץ בנימן ובסביבי ירושלם ובערי יהודה ובערי ההר ובערי השפלה ובערי הנגב כי אשיב את שבותם נאם יהוה׃,Hebrew
ויהי דבר יהוה אל ירמיהו שנית והוא עודנו עצור בחצר המטרה לאמר׃,Hebrew
כה אמר יהוה עשה יהוה יוצר אותה להכינה יהוה שמו׃,Hebrew
קרא אלי ואענך ואגידה לך גדלות ובצרות לא ידעתם׃,Hebrew
כי כה אמר יהוה אלהי ישראל על בתי העיר הזאת ועל בתי מלכי יהודה הנתצים אל הסללות ואל החרב׃,Hebrew
באים להלחם את הכשדים ולמלאם את פגרי האדם אשר הכיתי באפי ובחמתי ואשר הסתרתי פני מהעיר הזאת על כל רעתם׃,Hebrew
הנני מעלה לה ארכה ומרפא ורפאתים וגליתי להם עתרת שלום ואמת׃,Hebrew
והשבתי את שבות יהודה ואת שבות ישראל ובנתים כבראשנה׃,Hebrew
וטהרתים מכל עונם אשר חטאו לי וסלחתי לכול עונותיהם אשר חטאו לי ואשר פשעו בי׃,Hebrew
והיתה לי לשם ששון לתהלה ולתפארת לכל גויי הארץ אשר ישמעו את כל הטובה אשר אנכי עשה אתם ופחדו ורגזו על כל הטובה ועל כל השלום אשר אנכי עשה לה׃,Hebrew
כה אמר יהוה עוד ישמע במקום הזה אשר אתם אמרים חרב הוא מאין אדם ומאין בהמה בערי יהודה ובחצות ירושלם הנשמות מאין אדם ומאין יושב ומאין בהמה׃,Hebrew
קול ששון וקול שמחה קול חתן וקול כלה קול אמרים הודו את יהוה צבאות כי טוב יהוה כי לעולם חסדו מבאים תודה בית יהוה כי אשיב את שבות הארץ כבראשנה אמר יהוה׃,Hebrew
כה אמר יהוה צבאות עוד יהיה במקום הזה החרב מאין אדם ועד בהמה ובכל עריו נוה רעים מרבצים צאן׃,Hebrew
בערי ההר בערי השפלה ובערי הנגב ובארץ בנימן ובסביבי ירושלם ובערי יהודה עד תעברנה הצאן על ידי מונה אמר יהוה׃,Hebrew
הנה ימים באים נאם יהוה והקמתי את הדבר הטוב אשר דברתי אל בית ישראל ועל בית יהודה׃,Hebrew
בימים ההם ובעת ההיא אצמיח לדוד צמח צדקה ועשה משפט וצדקה בארץ׃,Hebrew
בימים ההם תושע יהודה וירושלם תשכון לבטח וזה אשר יקרא לה יהוה צדקנו׃,Hebrew
כי כה אמר יהוה לא יכרת לדוד איש ישב על כסא בית ישראל׃,Hebrew
ולכהנים הלוים לא יכרת איש מלפני מעלה עולה ומקטיר מנחה ועשה זבח כל הימים׃,Hebrew
ויהי דבר יהוה אל ירמיהו לאמור׃,Hebrew
כה אמר יהוה אם תפרו את בריתי היום ואת בריתי הלילה ולבלתי היות יומם ולילה בעתם׃,Hebrew
גם בריתי תפר את דוד עבדי מהיות לו בן מלך על כסאו ואת הלוים הכהנים משרתי׃,Hebrew
אשר לא יספר צבא השמים ולא ימד חול הים כן ארבה את זרע דוד עבדי ואת הלוים משרתי אתי׃,Hebrew
ויהי דבר יהוה אל ירמיהו לאמר׃,Hebrew
הלוא ראית מה העם הזה דברו לאמר שתי המשפחות אשר בחר יהוה בהם וימאסם ואת עמי ינאצון מהיות עוד גוי לפניהם׃,Hebrew
כה אמר יהוה אם לא בריתי יומם ולילה חקות שמים וארץ לא שמתי׃,Hebrew
גם זרע יעקוב ודוד עבדי אמאס מקחת מזרעו משלים אל זרע אברהם ישחק ויעקב כי אשוב את שבותם ורחמתים׃,Hebrew
הדבר אשר היה אל ירמיהו מאת יהוה ונבוכדראצר מלך בבל וכל חילו וכל ממלכות ארץ ממשלת ידו וכל העמים נלחמים על ירושלם ועל כל עריה לאמר׃,Hebrew
כה אמר יהוה אלהי ישראל הלך ואמרת אל צדקיהו מלך יהודה ואמרת אליו כה אמר יהוה הנני נתן את העיר הזאת ביד מלך בבל ושרפה באש׃,Hebrew
ואתה לא תמלט מידו כי תפש תתפש ובידו תנתן ועיניך את עיני מלך בבל תראינה ופיהו את פיך ידבר ובבל תבוא׃,Hebrew
אך שמע דבר יהוה צדקיהו מלך יהודה כה אמר יהוה עליך לא תמות בחרב׃,Hebrew
בשלום תמות וכמשרפות אבותיך המלכים הראשנים אשר היו לפניך כן ישרפו לך והוי אדון יספדו לך כי דבר אני דברתי נאם יהוה׃,Hebrew
וידבר ירמיהו הנביא אל צדקיהו מלך יהודה את כל הדברים האלה בירושלם׃,Hebrew
וחיל מלך בבל נלחמים על ירושלם ועל כל ערי יהודה הנותרות אל לכיש ואל עזקה כי הנה נשארו בערי יהודה ערי מבצר׃,Hebrew
הדבר אשר היה אל ירמיהו מאת יהוה אחרי כרת המלך צדקיהו ברית את כל העם אשר בירושלם לקרא להם דרור׃,Hebrew
לשלח איש את עבדו ואיש את שפחתו העברי והעבריה חפשים לבלתי עבד בם ביהודי אחיהו איש׃,Hebrew
וישמעו כל השרים וכל העם אשר באו בברית לשלח איש את עבדו ואיש את שפחתו חפשים לבלתי עבד בם עוד וישמעו וישלחו׃,Hebrew
וישובו אחרי כן וישבו את העבדים ואת השפחות אשר שלחו חפשים ויכבישום לעבדים ולשפחות׃,Hebrew
ויהי דבר יהוה אל ירמיהו מאת יהוה לאמר׃,Hebrew
כה אמר יהוה אלהי ישראל אנכי כרתי ברית את אבותיכם ביום הוצאי אותם מארץ מצרים מבית עבדים לאמר׃,Hebrew
מקץ שבע שנים תשלחו איש את אחיו העברי אשר ימכר לך ועבדך שש שנים ושלחתו חפשי מעמך ולא שמעו אבותיכם אלי ולא הטו את אזנם׃,Hebrew
ותשבו אתם היום ותעשו את הישר בעיני לקרא דרור איש לרעהו ותכרתו ברית לפני בבית אשר נקרא שמי עליו׃,Hebrew
ותשבו ותחללו את שמי ותשבו איש את עבדו ואיש את שפחתו אשר שלחתם חפשים לנפשם ותכבשו אתם להיות לכם לעבדים ולשפחות׃,Hebrew
לכן כה אמר יהוה אתם לא שמעתם אלי לקרא דרור איש לאחיו ואיש לרעהו הנני קרא לכם דרור נאם יהוה אל החרב אל הדבר ואל הרעב ונתתי אתכם לזועה לכל ממלכות הארץ׃,Hebrew
ונתתי את האנשים העברים את ברתי אשר לא הקימו את דברי הברית אשר כרתו לפני העגל אשר כרתו לשנים ויעברו בין בתריו׃,Hebrew
שרי יהודה ושרי ירושלם הסרסים והכהנים וכל עם הארץ העברים בין בתרי העגל׃,Hebrew
ונתתי אותם ביד איביהם וביד מבקשי נפשם והיתה נבלתם למאכל לעוף השמים ולבהמת הארץ׃,Hebrew
ואת צדקיהו מלך יהודה ואת שריו אתן ביד איביהם וביד מבקשי נפשם וביד חיל מלך בבל העלים מעליכם׃,Hebrew
הנני מצוה נאם יהוה והשבתים אל העיר הזאת ונלחמו עליה ולכדוה ושרפה באש ואת ערי יהודה אתן שממה מאין ישב׃,Hebrew
הדבר אשר היה אל ירמיהו מאת יהוה בימי יהויקים בן יאשיהו מלך יהודה לאמר׃,Hebrew
הלוך אל בית הרכבים ודברת אותם והבאותם בית יהוה אל אחת הלשכות והשקית אותם יין׃,Hebrew
ואקח את יאזניה בן ירמיהו בן חבצניה ואת אחיו ואת כל בניו ואת כל בית הרכבים׃,Hebrew
ואבא אתם בית יהוה אל לשכת בני חנן בן יגדליהו איש האלהים אשר אצל לשכת השרים אשר ממעל ללשכת מעשיהו בן שלם שמר הסף׃,Hebrew
ואתן לפני בני בית הרכבים גבעים מלאים יין וכסות ואמר אליהם שתו יין׃,Hebrew
ויאמרו לא נשתה יין כי יונדב בן רכב אבינו צוה עלינו לאמר לא תשתו יין אתם ובניכם עד עולם׃,Hebrew
ובית לא תבנו וזרע לא תזרעו וכרם לא תטעו ולא יהיה לכם כי באהלים תשבו כל ימיכם למען תחיו ימים רבים על פני האדמה אשר אתם גרים שם׃,Hebrew
ונשמע בקול יהונדב בן רכב אבינו לכל אשר צונו לבלתי שתות יין כל ימינו אנחנו נשינו בנינו ובנתינו׃,Hebrew
ולבלתי בנות בתים לשבתנו וכרם ושדה וזרע לא יהיה לנו׃,Hebrew
ונשב באהלים ונשמע ונעש ככל אשר צונו יונדב אבינו׃,Hebrew
ויהי בעלות נבוכדראצר מלך בבל אל הארץ ונאמר באו ונבוא ירושלם מפני חיל הכשדים ומפני חיל ארם ונשב בירושלם׃,Hebrew
ויהי דבר יהוה אל ירמיהו לאמר׃,Hebrew
כה אמר יהוה צבאות אלהי ישראל הלך ואמרת לאיש יהודה וליושבי ירושלם הלוא תקחו מוסר לשמע אל דברי נאם יהוה׃,Hebrew
הוקם את דברי יהונדב בן רכב אשר צוה את בניו לבלתי שתות יין ולא שתו עד היום הזה כי שמעו את מצות אביהם ואנכי דברתי אליכם השכם ודבר ולא שמעתם אלי׃,Hebrew
ואשלח אליכם את כל עבדי הנבאים השכים ושלח לאמר שבו נא איש מדרכו הרעה והיטיבו מעלליכם ואל תלכו אחרי אלהים אחרים לעבדם ושבו אל האדמה אשר נתתי לכם ולאבתיכם ולא הטיתם את אזנכם ולא שמעתם אלי׃,Hebrew
כי הקימו בני יהונדב בן רכב את מצות אביהם אשר צום והעם הזה לא שמעו אלי׃,Hebrew
לכן כה אמר יהוה אלהי צבאות אלהי ישראל הנני מביא אל יהודה ואל כל יושבי ירושלם את כל הרעה אשר דברתי עליהם יען דברתי אליהם ולא שמעו ואקרא להם ולא ענו׃,Hebrew
ולבית הרכבים אמר ירמיהו כה אמר יהוה צבאות אלהי ישראל יען אשר שמעתם על מצות יהונדב אביכם ותשמרו את כל מצותיו ותעשו ככל אשר צוה אתכם׃,Hebrew
לכן כה אמר יהוה צבאות אלהי ישראל לא יכרת איש ליונדב בן רכב עמד לפני כל הימים׃,Hebrew
ויהי בשנה הרביעת ליהויקים בן יאשיהו מלך יהודה היה הדבר הזה אל ירמיהו מאת יהוה לאמר׃,Hebrew
קח לך מגלת ספר וכתבת אליה את כל הדברים אשר דברתי אליך על ישראל ועל יהודה ועל כל הגוים מיום דברתי אליך מימי יאשיהו ועד היום הזה׃,Hebrew
אולי ישמעו בית יהודה את כל הרעה אשר אנכי חשב לעשות להם למען ישובו איש מדרכו הרעה וסלחתי לעונם ולחטאתם׃,Hebrew
ויקרא ירמיהו את ברוך בן נריה ויכתב ברוך מפי ירמיהו את כל דברי יהוה אשר דבר אליו על מגלת ספר׃,Hebrew
ויצוה ירמיהו את ברוך לאמר אני עצור לא אוכל לבוא בית יהוה׃,Hebrew
ובאת אתה וקראת במגלה אשר כתבת מפי את דברי יהוה באזני העם בית יהוה ביום צום וגם באזני כל יהודה הבאים מעריהם תקראם׃,Hebrew
אולי תפל תחנתם לפני יהוה וישבו איש מדרכו הרעה כי גדול האף והחמה אשר דבר יהוה אל העם הזה׃,Hebrew
ויעש ברוך בן נריה ככל אשר צוהו ירמיהו הנביא לקרא בספר דברי יהוה בית יהוה׃,Hebrew
ויהי בשנה החמשית ליהויקים בן יאשיהו מלך יהודה בחדש התשעי קראו צום לפני יהוה כל העם בירושלם וכל העם הבאים מערי יהודה בירושלם׃,Hebrew
ויקרא ברוך בספר את דברי ירמיהו בית יהוה בלשכת גמריהו בן שפן הספר בחצר העליון פתח שער בית יהוה החדש באזני כל העם׃,Hebrew
וישמע מכיהו בן גמריהו בן שפן את כל דברי יהוה מעל הספר׃,Hebrew
וירד בית המלך על לשכת הספר והנה שם כל השרים יושבים אלישמע הספר ודליהו בן שמעיהו ואלנתן בן עכבור וגמריהו בן שפן וצדקיהו בן חנניהו וכל השרים׃,Hebrew
ויגד להם מכיהו את כל הדברים אשר שמע בקרא ברוך בספר באזני העם׃,Hebrew
וישלחו כל השרים אל ברוך את יהודי בן נתניהו בן שלמיהו בן כושי לאמר המגלה אשר קראת בה באזני העם קחנה בידך ולך ויקח ברוך בן נריהו את המגלה בידו ויבא אליהם׃,Hebrew
ויאמרו אליו שב נא וקראנה באזנינו ויקרא ברוך באזניהם׃,Hebrew
ויהי כשמעם את כל הדברים פחדו איש אל רעהו ויאמרו אל ברוך הגיד נגיד למלך את כל הדברים האלה׃,Hebrew
ואת ברוך שאלו לאמר הגד נא לנו איך כתבת את כל הדברים האלה מפיו׃,Hebrew
ויאמר להם ברוך מפיו יקרא אלי את כל הדברים האלה ואני כתב על הספר בדיו׃,Hebrew
ויאמרו השרים אל ברוך לך הסתר אתה וירמיהו ואיש אל ידע איפה אתם׃,Hebrew
ויבאו אל המלך חצרה ואת המגלה הפקדו בלשכת אלישמע הספר ויגידו באזני המלך את כל הדברים׃,Hebrew
וישלח המלך את יהודי לקחת את המגלה ויקחה מלשכת אלישמע הספר ויקראה יהודי באזני המלך ובאזני כל השרים העמדים מעל המלך׃,Hebrew
והמלך יושב בית החרף בחדש התשיעי ואת האח לפניו מבערת׃,Hebrew
ויהי כקרוא יהודי שלש דלתות וארבעה יקרעה בתער הספר והשלך אל האש אשר אל האח עד תם כל המגלה על האש אשר על האח׃,Hebrew
ולא פחדו ולא קרעו את בגדיהם המלך וכל עבדיו השמעים את כל הדברים האלה׃,Hebrew
וגם אלנתן ודליהו וגמריהו הפגעו במלך לבלתי שרף את המגלה ולא שמע אליהם׃,Hebrew
ויצוה המלך את ירחמאל בן המלך ואת שריהו בן עזריאל ואת שלמיהו בן עבדאל לקחת את ברוך הספר ואת ירמיהו הנביא ויסתרם יהוה׃,Hebrew
ויהי דבר יהוה אל ירמיהו אחרי שרף המלך את המגלה ואת הדברים אשר כתב ברוך מפי ירמיהו לאמר׃,Hebrew
שוב קח לך מגלה אחרת וכתב עליה את כל הדברים הראשנים אשר היו על המגלה הראשנה אשר שרף יהויקים מלך יהודה׃,Hebrew
ועל יהויקים מלך יהודה תאמר כה אמר יהוה אתה שרפת את המגלה הזאת לאמר מדוע כתבת עליה לאמר בא יבוא מלך בבל והשחית את הארץ הזאת והשבית ממנה אדם ובהמה׃,Hebrew
לכן כה אמר יהוה על יהויקים מלך יהודה לא יהיה לו יושב על כסא דוד ונבלתו תהיה משלכת לחרב ביום ולקרח בלילה׃,Hebrew
ופקדתי עליו ועל זרעו ועל עבדיו את עונם והבאתי עליהם ועל ישבי ירושלם ואל איש יהודה את כל הרעה אשר דברתי אליהם ולא שמעו׃,Hebrew
וירמיהו לקח מגלה אחרת ויתנה אל ברוך בן נריהו הספר ויכתב עליה מפי ירמיהו את כל דברי הספר אשר שרף יהויקים מלך יהודה באש ועוד נוסף עליהם דברים רבים כהמה׃,Hebrew
וימלך מלך צדקיהו בן יאשיהו תחת כניהו בן יהויקים אשר המליך נבוכדראצר מלך בבל בארץ יהודה׃,Hebrew
ולא שמע הוא ועבדיו ועם הארץ אל דברי יהוה אשר דבר ביד ירמיהו הנביא׃,Hebrew
וישלח המלך צדקיהו את יהוכל בן שלמיה ואת צפניהו בן מעשיה הכהן אל ירמיהו הנביא לאמר התפלל נא בעדנו אל יהוה אלהינו׃,Hebrew
וירמיהו בא ויצא בתוך העם ולא נתנו אתו בית הכליא׃,Hebrew
וחיל פרעה יצא ממצרים וישמעו הכשדים הצרים על ירושלם את שמעם ויעלו מעל ירושלם׃,Hebrew
ויהי דבר יהוה אל ירמיהו הנביא לאמר׃,Hebrew
כה אמר יהוה אלהי ישראל כה תאמרו אל מלך יהודה השלח אתכם אלי לדרשני הנה חיל פרעה היצא לכם לעזרה שב לארצו מצרים׃,Hebrew
ושבו הכשדים ונלחמו על העיר הזאת ולכדה ושרפה באש׃,Hebrew
כה אמר יהוה אל תשאו נפשתיכם לאמר הלך ילכו מעלינו הכשדים כי לא ילכו׃,Hebrew
כי אם הכיתם כל חיל כשדים הנלחמים אתכם ונשארו בם אנשים מדקרים איש באהלו יקומו ושרפו את העיר הזאת באש׃,Hebrew
והיה בהעלות חיל הכשדים מעל ירושלם מפני חיל פרעה׃,Hebrew
ויצא ירמיהו מירושלם ללכת ארץ בנימן לחלק משם בתוך העם׃,Hebrew
ויהי הוא בשער בנימן ושם בעל פקדת ושמו יראייה בן שלמיה בן חנניה ויתפש את ירמיהו הנביא לאמר אל הכשדים אתה נפל׃,Hebrew
ויאמר ירמיהו שקר אינני נפל על הכשדים ולא שמע אליו ויתפש יראייה בירמיהו ויבאהו אל השרים׃,Hebrew
ויקצפו השרים על ירמיהו והכו אתו ונתנו אותו בית האסור בית יהונתן הספר כי אתו עשו לבית הכלא׃,Hebrew
כי בא ירמיהו אל בית הבור ואל החניות וישב שם ירמיהו ימים רבים׃,Hebrew
וישלח המלך צדקיהו ויקחהו וישאלהו המלך בביתו בסתר ויאמר היש דבר מאת יהוה ויאמר ירמיהו יש ויאמר ביד מלך בבל תנתן׃,Hebrew
ויאמר ירמיהו אל המלך צדקיהו מה חטאתי לך ולעבדיך ולעם הזה כי נתתם אותי אל בית הכלא׃,Hebrew
ואיו נביאיכם אשר נבאו לכם לאמר לא יבא מלך בבל עליכם ועל הארץ הזאת׃,Hebrew
ועתה שמע נא אדני המלך תפל נא תחנתי לפניך ואל תשבני בית יהונתן הספר ולא אמות שם׃,Hebrew
ויצוה המלך צדקיהו ויפקדו את ירמיהו בחצר המטרה ונתן לו ככר לחם ליום מחוץ האפים עד תם כל הלחם מן העיר וישב ירמיהו בחצר המטרה׃,Hebrew
וישמע שפטיה בן מתן וגדליהו בן פשחור ויוכל בן שלמיהו ופשחור בן מלכיה את הדברים אשר ירמיהו מדבר אל כל העם לאמר׃,Hebrew
כה אמר יהוה הישב בעיר הזאת ימות בחרב ברעב ובדבר והיצא אל הכשדים יחיה והיתה לו נפשו לשלל וחי׃,Hebrew
כה אמר יהוה הנתן תנתן העיר הזאת ביד חיל מלך בבל ולכדה׃,Hebrew
ויאמרו השרים אל המלך יומת נא את האיש הזה כי על כן הוא מרפא את ידי אנשי המלחמה הנשארים בעיר הזאת ואת ידי כל העם לדבר אליהם כדברים האלה כי האיש הזה איננו דרש לשלום לעם הזה כי אם לרעה׃,Hebrew
ויאמר המלך צדקיהו הנה הוא בידכם כי אין המלך יוכל אתכם דבר׃,Hebrew
ויקחו את ירמיהו וישלכו אתו אל הבור מלכיהו בן המלך אשר בחצר המטרה וישלחו את ירמיהו בחבלים ובבור אין מים כי אם טיט ויטבע ירמיהו בטיט׃,Hebrew
וישמע עבד מלך הכושי איש סריס והוא בבית המלך כי נתנו את ירמיהו אל הבור והמלך יושב בשער בנימן׃,Hebrew
ויצא עבד מלך מבית המלך וידבר אל המלך לאמר׃,Hebrew
אדני המלך הרעו האנשים האלה את כל אשר עשו לירמיהו הנביא את אשר השליכו אל הבור וימת תחתיו מפני הרעב כי אין הלחם עוד בעיר׃,Hebrew
ויצוה המלך את עבד מלך הכושי לאמר קח בידך מזה שלשים אנשים והעלית את ירמיהו הנביא מן הבור בטרם ימות׃,Hebrew
ויקח עבד מלך את האנשים בידו ויבא בית המלך אל תחת האוצר ויקח משם בלוי הסחבות ובלוי מלחים וישלחם אל ירמיהו אל הבור בחבלים׃,Hebrew
ויאמר עבד מלך הכושי אל ירמיהו שים נא בלואי הסחבות והמלחים תחת אצלות ידיך מתחת לחבלים ויעש ירמיהו כן׃,Hebrew
וימשכו את ירמיהו בחבלים ויעלו אתו מן הבור וישב ירמיהו בחצר המטרה׃,Hebrew
וישלח המלך צדקיהו ויקח את ירמיהו הנביא אליו אל מבוא השלישי אשר בבית יהוה ויאמר המלך אל ירמיהו שאל אני אתך דבר אל תכחד ממני דבר׃,Hebrew
ויאמר ירמיהו אל צדקיהו כי אגיד לך הלוא המת תמיתני וכי איעצך לא תשמע אלי׃,Hebrew
וישבע המלך צדקיהו אל ירמיהו בסתר לאמר חי יהוה את אשר עשה לנו את הנפש הזאת אם אמיתך ואם אתנך ביד האנשים האלה אשר מבקשים את נפשך׃,Hebrew
ויאמר ירמיהו אל צדקיהו כה אמר יהוה אלהי צבאות אלהי ישראל אם יצא תצא אל שרי מלך בבל וחיתה נפשך והעיר הזאת לא תשרף באש וחיתה אתה וביתך׃,Hebrew
ואם לא תצא אל שרי מלך בבל ונתנה העיר הזאת ביד הכשדים ושרפוה באש ואתה לא תמלט מידם׃,Hebrew
ויאמר המלך צדקיהו אל ירמיהו אני דאג את היהודים אשר נפלו אל הכשדים פן יתנו אתי בידם והתעללו בי׃,Hebrew
ויאמר ירמיהו לא יתנו שמע נא בקול יהוה לאשר אני דבר אליך וייטב לך ותחי נפשך׃,Hebrew
ואם מאן אתה לצאת זה הדבר אשר הראני יהוה׃,Hebrew
והנה כל הנשים אשר נשארו בבית מלך יהודה מוצאות אל שרי מלך בבל והנה אמרות הסיתוך ויכלו לך אנשי שלמך הטבעו בבץ רגלך נסגו אחור׃,Hebrew
ואת כל נשיך ואת בניך מוצאים אל הכשדים ואתה לא תמלט מידם כי ביד מלך בבל תתפש ואת העיר הזאת תשרף באש׃,Hebrew
ויאמר צדקיהו אל ירמיהו איש אל ידע בדברים האלה ולא תמות׃,Hebrew
וכי ישמעו השרים כי דברתי אתך ובאו אליך ואמרו אליך הגידה נא לנו מה דברת אל המלך אל תכחד ממנו ולא נמיתך ומה דבר אליך המלך׃,Hebrew
ואמרת אליהם מפיל אני תחנתי לפני המלך לבלתי השיבני בית יהונתן למות שם׃,Hebrew
ויבאו כל השרים אל ירמיהו וישאלו אתו ויגד להם ככל הדברים האלה אשר צוה המלך ויחרשו ממנו כי לא נשמע הדבר׃,Hebrew
וישב ירמיהו בחצר המטרה עד יום אשר נלכדה ירושלם והיה כאשר נלכדה ירושלם׃,Hebrew
בשנה התשעית לצדקיהו מלך יהודה בחדש העשרי בא נבוכדראצר מלך בבל וכל חילו אל ירושלם ויצרו עליה׃,Hebrew
בעשתי עשרה שנה לצדקיהו בחדש הרביעי בתשעה לחדש הבקעה העיר׃,Hebrew
ויבאו כל שרי מלך בבל וישבו בשער התוך נרגל שר אצר סמגר נבו שר סכים רב סריס נרגל שר אצר רב מג וכל שארית שרי מלך בבל׃,Hebrew
ויהי כאשר ראם צדקיהו מלך יהודה וכל אנשי המלחמה ויברחו ויצאו לילה מן העיר דרך גן המלך בשער בין החמתים ויצא דרך הערבה׃,Hebrew
וירדפו חיל כשדים אחריהם וישגו את צדקיהו בערבות ירחו ויקחו אתו ויעלהו אל נבוכדראצר מלך בבל רבלתה בארץ חמת וידבר אתו משפטים׃,Hebrew
וישחט מלך בבל את בני צדקיהו ברבלה לעיניו ואת כל חרי יהודה שחט מלך בבל׃,Hebrew
ואת עיני צדקיהו עור ויאסרהו בנחשתים לביא אתו בבלה׃,Hebrew
ואת בית המלך ואת בית העם שרפו הכשדים באש ואת חמות ירושלם נתצו׃,Hebrew
ואת יתר העם הנשארים בעיר ואת הנפלים אשר נפלו עליו ואת יתר העם הנשארים הגלה נבוזר אדן רב טבחים בבל׃,Hebrew
ומן העם הדלים אשר אין להם מאומה השאיר נבוזראדן רב טבחים בארץ יהודה ויתן להם כרמים ויגבים ביום ההוא׃,Hebrew
ויצו נבוכדראצר מלך בבל על ירמיהו ביד נבוזראדן רב טבחים לאמר׃,Hebrew
קחנו ועיניך שים עליו ואל תעש לו מאומה רע כי אם כאשר ידבר אליך כן עשה עמו׃,Hebrew
וישלח נבוזראדן רב טבחים ונבושזבן רב סריס ונרגל שר אצר רב מג וכל רבי מלך בבל׃,Hebrew
וישלחו ויקחו את ירמיהו מחצר המטרה ויתנו אתו אל גדליהו בן אחיקם בן שפן להוצאהו אל הבית וישב בתוך העם׃,Hebrew
ואל ירמיהו היה דבר יהוה בהיתו עצור בחצר המטרה לאמר׃,Hebrew
הלוך ואמרת לעבד מלך הכושי לאמר כה אמר יהוה צבאות אלהי ישראל הנני מבי את דברי אל העיר הזאת לרעה ולא לטובה והיו לפניך ביום ההוא׃,Hebrew
והצלתיך ביום ההוא נאם יהוה ולא תנתן ביד האנשים אשר אתה יגור מפניהם׃,Hebrew
כי מלט אמלטך ובחרב לא תפל והיתה לך נפשך לשלל כי בטחת בי נאם יהוה׃,Hebrew
הדבר אשר היה אל ירמיהו מאת יהוה אחר שלח אתו נבוזראדן רב טבחים מן הרמה בקחתו אתו והוא אסור באזקים בתוך כל גלות ירושלם ויהודה המגלים בבלה׃,Hebrew
ויקח רב טבחים לירמיהו ויאמר אליו יהוה אלהיך דבר את הרעה הזאת אל המקום הזה׃,Hebrew
ויבא ויעש יהוה כאשר דבר כי חטאתם ליהוה ולא שמעתם בקולו והיה לכם דבר הזה׃,Hebrew
ועתה הנה פתחתיך היום מן האזקים אשר על ידך אם טוב בעיניך לבוא אתי בבל בא ואשים את עיני עליך ואם רע בעיניך לבוא אתי בבל חדל ראה כל הארץ לפניך אל טוב ואל הישר בעיניך ללכת שמה לך׃,Hebrew
ועודנו לא ישוב ושבה אל גדליה בן אחיקם בן שפן אשר הפקיד מלך בבל בערי יהודה ושב אתו בתוך העם או אל כל הישר בעיניך ללכת לך ויתן לו רב טבחים ארחה ומשאת וישלחהו׃,Hebrew
ויבא ירמיהו אל גדליה בן אחיקם המצפתה וישב אתו בתוך העם הנשארים בארץ׃,Hebrew
וישמעו כל שרי החילים אשר בשדה המה ואנשיהם כי הפקיד מלך בבל את גדליהו בן אחיקם בארץ וכי הפקיד אתו אנשים ונשים וטף ומדלת הארץ מאשר לא הגלו בבלה׃,Hebrew
ויבאו אל גדליה המצפתה וישמעאל בן נתניהו ויוחנן ויונתן בני קרח ושריה בן תנחמת ובני עופי הנטפתי ויזניהו בן המעכתי המה ואנשיהם׃,Hebrew
וישבע להם גדליהו בן אחיקם בן שפן ולאנשיהם לאמר אל תיראו מעבוד הכשדים שבו בארץ ועבדו את מלך בבל וייטב לכם׃,Hebrew
ואני הנני ישב במצפה לעמד לפני הכשדים אשר יבאו אלינו ואתם אספו יין וקיץ ושמן ושמו בכליכם ושבו בעריכם אשר תפשתם׃,Hebrew
וגם כל היהודים אשר במואב ובבני עמון ובאדום ואשר בכל הארצות שמעו כי נתן מלך בבל שארית ליהודה וכי הפקיד עליהם את גדליהו בן אחיקם בן שפן׃,Hebrew
וישבו כל היהודים מכל המקמות אשר נדחו שם ויבאו ארץ יהודה אל גדליהו המצפתה ויאספו יין וקיץ הרבה מאד׃,Hebrew
ויוחנן בן קרח וכל שרי החילים אשר בשדה באו אל גדליהו המצפתה׃,Hebrew
ויאמרו אליו הידע תדע כי בעליס מלך בני עמון שלח את ישמעאל בן נתניה להכתך נפש ולא האמין להם גדליהו בן אחיקם׃,Hebrew
ויוחנן בן קרח אמר אל גדליהו בסתר במצפה לאמר אלכה נא ואכה את ישמעאל בן נתניה ואיש לא ידע למה יככה נפש ונפצו כל יהודה הנקבצים אליך ואבדה שארית יהודה׃,Hebrew
ויאמר גדליהו בן אחיקם אל יוחנן בן קרח אל תעש את הדבר הזה כי שקר אתה דבר אל ישמעאל׃,Hebrew
ויהי בחדש השביעי בא ישמעאל בן נתניה בן אלישמע מזרע המלוכה ורבי המלך ועשרה אנשים אתו אל גדליהו בן אחיקם המצפתה ויאכלו שם לחם יחדו במצפה׃,Hebrew
ויקם ישמעאל בן נתניה ועשרת האנשים אשר היו אתו ויכו את גדליהו בן אחיקם בן שפן בחרב וימת אתו אשר הפקיד מלך בבל בארץ׃,Hebrew
ואת כל היהודים אשר היו אתו את גדליהו במצפה ואת הכשדים אשר נמצאו שם את אנשי המלחמה הכה ישמעאל׃,Hebrew
ויהי ביום השני להמית את גדליהו ואיש לא ידע׃,Hebrew
ויבאו אנשים משכם משלו ומשמרון שמנים איש מגלחי זקן וקרעי בגדים ומתגדדים ומנחה ולבונה בידם להביא בית יהוה׃,Hebrew
ויצא ישמעאל בן נתניה לקראתם מן המצפה הלך הלך ובכה ויהי כפגש אתם ויאמר אליהם באו אל גדליהו בן אחיקם׃,Hebrew
ויהי כבואם אל תוך העיר וישחטם ישמעאל בן נתניה אל תוך הבור הוא והאנשים אשר אתו׃,Hebrew
ועשרה אנשים נמצאו בם ויאמרו אל ישמעאל אל תמתנו כי יש לנו מטמנים בשדה חטים ושערים ושמן ודבש ויחדל ולא המיתם בתוך אחיהם׃,Hebrew
והבור אשר השליך שם ישמעאל את כל פגרי האנשים אשר הכה ביד גדליהו הוא אשר עשה המלך אסא מפני בעשא מלך ישראל אתו מלא ישמעאל בן נתניהו חללים׃,Hebrew
וישב ישמעאל את כל שארית העם אשר במצפה את בנות המלך ואת כל העם הנשארים במצפה אשר הפקיד נבוזראדן רב טבחים את גדליהו בן אחיקם וישבם ישמעאל בן נתניה וילך לעבר אל בני עמון׃,Hebrew
וישמע יוחנן בן קרח וכל שרי החילים אשר אתו את כל הרעה אשר עשה ישמעאל בן נתניה׃,Hebrew
ויקחו את כל האנשים וילכו להלחם עם ישמעאל בן נתניה וימצאו אתו אל מים רבים אשר בגבעון׃,Hebrew
ויהי כראות כל העם אשר את ישמעאל את יוחנן בן קרח ואת כל שרי החילים אשר אתו וישמחו׃,Hebrew
ויסבו כל העם אשר שבה ישמעאל מן המצפה וישבו וילכו אל יוחנן בן קרח׃,Hebrew
וישמעאל בן נתניה נמלט בשמנה אנשים מפני יוחנן וילך אל בני עמון׃,Hebrew
ויקח יוחנן בן קרח וכל שרי החילים אשר אתו את כל שארית העם אשר השיב מאת ישמעאל בן נתניה מן המצפה אחר הכה את גדליה בן אחיקם גברים אנשי המלחמה ונשים וטף וסרסים אשר השיב מגבעון׃,Hebrew
וילכו וישבו בגרות כמוהם אשר אצל בית לחם ללכת לבוא מצרים׃,Hebrew
מפני הכשדים כי יראו מפניהם כי הכה ישמעאל בן נתניה את גדליהו בן אחיקם אשר הפקיד מלך בבל בארץ׃,Hebrew
ויגשו כל שרי החילים ויוחנן בן קרח ויזניה בן הושעיה וכל העם מקטן ועד גדול׃,Hebrew
ויאמרו אל ירמיהו הנביא תפל נא תחנתנו לפניך והתפלל בעדנו אל יהוה אלהיך בעד כל השארית הזאת כי נשארנו מעט מהרבה כאשר עיניך ראות אתנו׃,Hebrew
ויגד לנו יהוה אלהיך את הדרך אשר נלך בה ואת הדבר אשר נעשה׃,Hebrew
ויאמר אליהם ירמיהו הנביא שמעתי הנני מתפלל אל יהוה אלהיכם כדבריכם והיה כל הדבר אשר יענה יהוה אתכם אגיד לכם לא אמנע מכם דבר׃,Hebrew
והמה אמרו אל ירמיהו יהי יהוה בנו לעד אמת ונאמן אם לא ככל הדבר אשר ישלחך יהוה אלהיך אלינו כן נעשה׃,Hebrew
אם טוב ואם רע בקול יהוה אלהינו אשר אנו שלחים אתך אליו נשמע למען אשר ייטב לנו כי נשמע בקול יהוה אלהינו׃,Hebrew
ויהי מקץ עשרת ימים ויהי דבר יהוה אל ירמיהו׃,Hebrew
ויקרא אל יוחנן בן קרח ואל כל שרי החילים אשר אתו ולכל העם למקטן ועד גדול׃,Hebrew
ויאמר אליהם כה אמר יהוה אלהי ישראל אשר שלחתם אתי אליו להפיל תחנתכם לפניו׃,Hebrew
אם שוב תשבו בארץ הזאת ובניתי אתכם ולא אהרס ונטעתי אתכם ולא אתוש כי נחמתי אל הרעה אשר עשיתי לכם׃,Hebrew
אל תיראו מפני מלך בבל אשר אתם יראים מפניו אל תיראו ממנו נאם יהוה כי אתכם אני להושיע אתכם ולהציל אתכם מידו׃,Hebrew
ואתן לכם רחמים ורחם אתכם והשיב אתכם אל אדמתכם׃,Hebrew
ואם אמרים אתם לא נשב בארץ הזאת לבלתי שמע בקול יהוה אלהיכם׃,Hebrew
לאמר לא כי ארץ מצרים נבוא אשר לא נראה מלחמה וקול שופר לא נשמע וללחם לא נרעב ושם נשב׃,Hebrew
ועתה לכן שמעו דבר יהוה שארית יהודה כה אמר יהוה צבאות אלהי ישראל אם אתם שום תשמון פניכם לבא מצרים ובאתם לגור שם׃,Hebrew
והיתה החרב אשר אתם יראים ממנה שם תשיג אתכם בארץ מצרים והרעב אשר אתם דאגים ממנו שם ידבק אחריכם מצרים ושם תמתו׃,Hebrew
ויהיו כל האנשים אשר שמו את פניהם לבוא מצרים לגור שם ימותו בחרב ברעב ובדבר ולא יהיה להם שריד ופליט מפני הרעה אשר אני מביא עליהם׃,Hebrew
כי כה אמר יהוה צבאות אלהי ישראל כאשר נתך אפי וחמתי על ישבי ירושלם כן תתך חמתי עליכם בבאכם מצרים והייתם לאלה ולשמה ולקללה ולחרפה ולא תראו עוד את המקום הזה׃,Hebrew
דבר יהוה עליכם שארית יהודה אל תבאו מצרים ידע תדעו כי העידתי בכם היום׃,Hebrew
כי התעתים בנפשותיכם כי אתם שלחתם אתי אל יהוה אלהיכם לאמר התפלל בעדנו אל יהוה אלהינו וככל אשר יאמר יהוה אלהינו כן הגד לנו ועשינו׃,Hebrew
ואגד לכם היום ולא שמעתם בקול יהוה אלהיכם ולכל אשר שלחני אליכם׃,Hebrew
ועתה ידע תדעו כי בחרב ברעב ובדבר תמותו במקום אשר חפצתם לבוא לגור שם׃,Hebrew
ויהי ככלות ירמיהו לדבר אל כל העם את כל דברי יהוה אלהיהם אשר שלחו יהוה אלהיהם אליהם את כל הדברים האלה׃,Hebrew
ויאמר עזריה בן הושעיה ויוחנן בן קרח וכל האנשים הזדים אמרים אל ירמיהו שקר אתה מדבר לא שלחך יהוה אלהינו לאמר לא תבאו מצרים לגור שם׃,Hebrew
כי ברוך בן נריה מסית אתך בנו למען תת אתנו ביד הכשדים להמית אתנו ולהגלות אתנו בבל׃,Hebrew
ולא שמע יוחנן בן קרח וכל שרי החילים וכל העם בקול יהוה לשבת בארץ יהודה׃,Hebrew
ויקח יוחנן בן קרח וכל שרי החילים את כל שארית יהודה אשר שבו מכל הגוים אשר נדחו שם לגור בארץ יהודה׃,Hebrew
את הגברים ואת הנשים ואת הטף ואת בנות המלך ואת כל הנפש אשר הניח נבוזראדן רב טבחים את גדליהו בן אחיקם בן שפן ואת ירמיהו הנביא ואת ברוך בן נריהו׃,Hebrew
ויבאו ארץ מצרים כי לא שמעו בקול יהוה ויבאו עד תחפנחס׃,Hebrew
ויהי דבר יהוה אל ירמיהו בתחפנחס לאמר׃,Hebrew
קח בידך אבנים גדלות וטמנתם במלט במלבן אשר בפתח בית פרעה בתחפנחס לעיני אנשים יהודים׃,Hebrew
ואמרת אליהם כה אמר יהוה צבאות אלהי ישראל הנני שלח ולקחתי את נבוכדראצר מלך בבל עבדי ושמתי כסאו ממעל לאבנים האלה אשר טמנתי ונטה את שפרורו עליהם׃,Hebrew
ובאה והכה את ארץ מצרים אשר למות למות ואשר לשבי לשבי ואשר לחרב לחרב׃,Hebrew
והצתי אש בבתי אלהי מצרים ושרפם ושבם ועטה את ארץ מצרים כאשר יעטה הרעה את בגדו ויצא משם בשלום׃,Hebrew
ושבר את מצבות בית שמש אשר בארץ מצרים ואת בתי אלהי מצרים ישרף באש׃,Hebrew
הדבר אשר היה אל ירמיהו אל כל היהודים הישבים בארץ מצרים הישבים במגדל ובתחפנחס ובנף ובארץ פתרוס לאמר׃,Hebrew
כה אמר יהוה צבאות אלהי ישראל אתם ראיתם את כל הרעה אשר הבאתי על ירושלם ועל כל ערי יהודה והנם חרבה היום הזה ואין בהם יושב׃,Hebrew
מפני רעתם אשר עשו להכעסני ללכת לקטר לעבד לאלהים אחרים אשר לא ידעום המה אתם ואבתיכם׃,Hebrew
ואשלח אליכם את כל עבדי הנביאים השכים ושלח לאמר אל נא תעשו את דבר התעבה הזאת אשר שנאתי׃,Hebrew
ולא שמעו ולא הטו את אזנם לשוב מרעתם לבלתי קטר לאלהים אחרים׃,Hebrew
ותתך חמתי ואפי ותבער בערי יהודה ובחצות ירושלם ותהיינה לחרבה לשממה כיום הזה׃,Hebrew
ועתה כה אמר יהוה אלהי צבאות אלהי ישראל למה אתם עשים רעה גדולה אל נפשתכם להכרית לכם איש ואשה עולל ויונק מתוך יהודה לבלתי הותיר לכם שארית׃,Hebrew
להכעסני במעשי ידיכם לקטר לאלהים אחרים בארץ מצרים אשר אתם באים לגור שם למען הכרית לכם ולמען היותכם לקללה ולחרפה בכל גויי הארץ׃,Hebrew
השכחתם את רעות אבותיכם ואת רעות מלכי יהודה ואת רעות נשיו ואת רעתכם ואת רעת נשיכם אשר עשו בארץ יהודה ובחצות ירושלם׃,Hebrew
לא דכאו עד היום הזה ולא יראו ולא הלכו בתורתי ובחקתי אשר נתתי לפניכם ולפני אבותיכם׃,Hebrew
לכן כה אמר יהוה צבאות אלהי ישראל הנני שם פני בכם לרעה ולהכרית את כל יהודה׃,Hebrew
ולקחתי את שארית יהודה אשר שמו פניהם לבוא ארץ מצרים לגור שם ותמו כל בארץ מצרים יפלו בחרב ברעב יתמו מקטן ועד גדול בחרב וברעב ימתו והיו לאלה לשמה ולקללה ולחרפה׃,Hebrew
ופקדתי על היושבים בארץ מצרים כאשר פקדתי על ירושלם בחרב ברעב ובדבר׃,Hebrew
ולא יהיה פליט ושריד לשארית יהודה הבאים לגור שם בארץ מצרים ולשוב ארץ יהודה אשר המה מנשאים את נפשם לשוב לשבת שם כי לא ישובו כי אם פלטים׃,Hebrew
ויענו את ירמיהו כל האנשים הידעים כי מקטרות נשיהם לאלהים אחרים וכל הנשים העמדות קהל גדול וכל העם הישבים בארץ מצרים בפתרוס לאמר׃,Hebrew
הדבר אשר דברת אלינו בשם יהוה איננו שמעים אליך׃,Hebrew
כי עשה נעשה את כל הדבר אשר יצא מפינו לקטר למלכת השמים והסיך לה נסכים כאשר עשינו אנחנו ואבתינו מלכינו ושרינו בערי יהודה ובחצות ירושלם ונשבע לחם ונהיה טובים ורעה לא ראינו׃,Hebrew
ומן אז חדלנו לקטר למלכת השמים והסך לה נסכים חסרנו כל ובחרב וברעב תמנו׃,Hebrew
וכי אנחנו מקטרים למלכת השמים ולהסך לה נסכים המבלעדי אנשינו עשינו לה כונים להעצבה והסך לה נסכים׃,Hebrew
ויאמר ירמיהו אל כל העם על הגברים ועל הנשים ועל כל העם הענים אתו דבר לאמר׃,Hebrew
הלוא את הקטר אשר קטרתם בערי יהודה ובחצות ירושלם אתם ואבותיכם מלכיכם ושריכם ועם הארץ אתם זכר יהוה ותעלה על לבו׃,Hebrew
ולא יוכל יהוה עוד לשאת מפני רע מעלליכם מפני התועבת אשר עשיתם ותהי ארצכם לחרבה ולשמה ולקללה מאין יושב כהיום הזה׃,Hebrew
מפני אשר קטרתם ואשר חטאתם ליהוה ולא שמעתם בקול יהוה ובתרתו ובחקתיו ובעדותיו לא הלכתם על כן קראת אתכם הרעה הזאת כיום הזה׃,Hebrew
ויאמר ירמיהו אל כל העם ואל כל הנשים שמעו דבר יהוה כל יהודה אשר בארץ מצרים׃,Hebrew
כה אמר יהוה צבאות אלהי ישראל לאמר אתם ונשיכם ותדברנה בפיכם ובידיכם מלאתם לאמר עשה נעשה את נדרינו אשר נדרנו לקטר למלכת השמים ולהסך לה נסכים הקים תקימנה את נדריכם ועשה תעשינה את נדריכם׃,Hebrew
לכן שמעו דבר יהוה כל יהודה הישבים בארץ מצרים הנני נשבעתי בשמי הגדול אמר יהוה אם יהיה עוד שמי נקרא בפי כל איש יהודה אמר חי אדני יהוה בכל ארץ מצרים׃,Hebrew
הנני שקד עליהם לרעה ולא לטובה ותמו כל איש יהודה אשר בארץ מצרים בחרב וברעב עד כלותם׃,Hebrew
ופליטי חרב ישבון מן ארץ מצרים ארץ יהודה מתי מספר וידעו כל שארית יהודה הבאים לארץ מצרים לגור שם דבר מי יקום ממני ומהם׃,Hebrew
וזאת לכם האות נאם יהוה כי פקד אני עליכם במקום הזה למען תדעו כי קום יקומו דברי עליכם לרעה׃,Hebrew
כה אמר יהוה הנני נתן את פרעה חפרע מלך מצרים ביד איביו וביד מבקשי נפשו כאשר נתתי את צדקיהו מלך יהודה ביד נבוכדראצר מלך בבל איבו ומבקש נפשו׃,Hebrew
הדבר אשר דבר ירמיהו הנביא אל ברוך בן נריה בכתבו את הדברים האלה על ספר מפי ירמיהו בשנה הרבעית ליהויקים בן יאשיהו מלך יהודה לאמר׃,Hebrew
כה אמר יהוה אלהי ישראל עליך ברוך׃,Hebrew
אמרת אוי נא לי כי יסף יהוה יגון על מכאבי יגעתי באנחתי ומנוחה לא מצאתי׃,Hebrew
כה תאמר אליו כה אמר יהוה הנה אשר בניתי אני הרס ואת אשר נטעתי אני נתש ואת כל הארץ היא׃,Hebrew
ואתה תבקש לך גדלות אל תבקש כי הנני מביא רעה על כל בשר נאם יהוה ונתתי לך את נפשך לשלל על כל המקמות אשר תלך שם׃,Hebrew
אשר היה דבר יהוה אל ירמיהו הנביא על הגוים׃,Hebrew
למצרים על חיל פרעה נכו מלך מצרים אשר היה על נהר פרת בכרכמש אשר הכה נבוכדראצר מלך בבל בשנת הרביעית ליהויקים בן יאשיהו מלך יהודה׃,Hebrew
ערכו מגן וצנה וגשו למלחמה׃,Hebrew
אסרו הסוסים ועלו הפרשים והתיצבו בכובעים מרקו הרמחים לבשו הסרינת׃,Hebrew
מדוע ראיתי המה חתים נסגים אחור וגבוריהם יכתו ומנוס נסו ולא הפנו מגור מסביב נאם יהוה׃,Hebrew
אל ינוס הקל ואל ימלט הגבור צפונה על יד נהר פרת כשלו ונפלו׃,Hebrew
מי זה כיאר יעלה כנהרות יתגעשו מימיו׃,Hebrew
מצרים כיאר יעלה וכנהרות יתגעשו מים ויאמר אעלה אכסה ארץ אבידה עיר וישבי בה׃,Hebrew
עלו הסוסים והתהללו הרכב ויצאו הגבורים כוש ופוט תפשי מגן ולודים תפשי דרכי קשת׃,Hebrew
והיום ההוא לאדני יהוה צבאות יום נקמה להנקם מצריו ואכלה חרב ושבעה ורותה מדמם כי זבח לאדני יהוה צבאות בארץ צפון אל נהר פרת׃,Hebrew
עלי גלעד וקחי צרי בתולת בת מצרים לשוא הרביתי רפאות תעלה אין לך׃,Hebrew
שמעו גוים קלונך וצוחתך מלאה הארץ כי גבור בגבור כשלו יחדיו נפלו שניהם׃,Hebrew
הדבר אשר דבר יהוה אל ירמיהו הנביא לבוא נבוכדראצר מלך בבל להכות את ארץ מצרים׃,Hebrew
הגידו במצרים והשמיעו במגדול והשמיעו בנף ובתחפנחס אמרו התיצב והכן לך כי אכלה חרב סביביך׃,Hebrew
מדוע נסחף אביריך לא עמד כי יהוה הדפו׃,Hebrew
הרבה כושל גם נפל איש אל רעהו ויאמרו קומה ונשבה אל עמנו ואל ארץ מולדתנו מפני חרב היונה׃,Hebrew
קראו שם פרעה מלך מצרים שאון העביר המועד׃,Hebrew
חי אני נאם המלך יהוה צבאות שמו כי כתבור בהרים וככרמל בים יבוא׃,Hebrew
כלי גולה עשי לך יושבת בת מצרים כי נף לשמה תהיה ונצתה מאין יושב׃,Hebrew
עגלה יפה פיה מצרים קרץ מצפון בא בא׃,Hebrew
גם שכריה בקרבה כעגלי מרבק כי גם המה הפנו נסו יחדיו לא עמדו כי יום אידם בא עליהם עת פקדתם׃,Hebrew
קולה כנחש ילך כי בחיל ילכו ובקרדמות באו לה כחטבי עצים׃,Hebrew
כרתו יערה נאם יהוה כי לא יחקר כי רבו מארבה ואין להם מספר׃,Hebrew
הבישה בת מצרים נתנה ביד עם צפון׃,Hebrew
אמר יהוה צבאות אלהי ישראל הנני פוקד אל אמון מנא ועל פרעה ועל מצרים ועל אלהיה ועל מלכיה ועל פרעה ועל הבטחים בו׃,Hebrew
ונתתים ביד מבקשי נפשם וביד נבוכדראצר מלך בבל וביד עבדיו ואחרי כן תשכן כימי קדם נאם יהוה׃,Hebrew
ואתה אל תירא עבדי יעקב ואל תחת ישראל כי הנני מושעך מרחוק ואת זרעך מארץ שבים ושב יעקוב ושקט ושאנן ואין מחריד׃,Hebrew
אתה אל תירא עבדי יעקב נאם יהוה כי אתך אני כי אעשה כלה בכל הגוים אשר הדחתיך שמה ואתך לא אעשה כלה ויסרתיך למשפט ונקה לא אנקך׃,Hebrew
אשר היה דבר יהוה אל ירמיהו הנביא אל פלשתים בטרם יכה פרעה את עזה׃,Hebrew
כה אמר יהוה הנה מים עלים מצפון והיו לנחל שוטף וישטפו ארץ ומלואה עיר וישבי בה וזעקו האדם והילל כל יושב הארץ׃,Hebrew
מקול שעטת פרסות אביריו מרעש לרכבו המון גלגליו לא הפנו אבות אל בנים מרפיון ידים׃,Hebrew
על היום הבא לשדוד את כל פלשתים להכרית לצר ולצידון כל שריד עזר כי שדד יהוה את פלשתים שארית אי כפתור׃,Hebrew
באה קרחה אל עזה נדמתה אשקלון שארית עמקם עד מתי תתגודדי׃,Hebrew
הוי חרב ליהוה עד אנה לא תשקטי האספי אל תערך הרגעי ודמי׃,Hebrew
איך תשקטי ויהוה צוה לה אל אשקלון ואל חוף הים שם יעדה׃,Hebrew
למואב כה אמר יהוה צבאות אלהי ישראל הוי אל נבו כי שדדה הבישה נלכדה קריתים הבישה המשגב וחתה׃,Hebrew
אין עוד תהלת מואב בחשבון חשבו עליה רעה לכו ונכריתנה מגוי גם מדמן תדמי אחריך תלך חרב׃,Hebrew
קול צעקה מחרונים שד ושבר גדול׃,Hebrew
נשברה מואב השמיעו זעקה צעוריה׃,Hebrew
כי מעלה הלחות בבכי יעלה בכי כי במורד חורנים צרי צעקת שבר שמעו׃,Hebrew
נסו מלטו נפשכם ותהיינה כערוער במדבר׃,Hebrew
כי יען בטחך במעשיך ובאוצרותיך גם את תלכדי ויצא כמיש בגולה כהניו ושריו יחד׃,Hebrew
ויבא שדד אל כל עיר ועיר לא תמלט ואבד העמק ונשמד המישר אשר אמר יהוה׃,Hebrew
תנו ציץ למואב כי נצא תצא ועריה לשמה תהיינה מאין יושב בהן׃,Hebrew
ארור עשה מלאכת יהוה רמיה וארור מנע חרבו מדם׃,Hebrew
שאנן מואב מנעוריו ושקט הוא אל שמריו ולא הורק מכלי אל כלי ובגולה לא הלך על כן עמד טעמו בו וריחו לא נמר׃,Hebrew
לכן הנה ימים באים נאם יהוה ושלחתי לו צעים וצעהו וכליו יריקו ונבליהם ינפצו׃,Hebrew
ובש מואב מכמוש כאשר בשו בית ישראל מבית אל מבטחם׃,Hebrew
איך תאמרו גבורים אנחנו ואנשי חיל למלחמה׃,Hebrew
שדד מואב ועריה עלה ומבחר בחוריו ירדו לטבח נאם המלך יהוה צבאות שמו׃,Hebrew
קרוב איד מואב לבוא ורעתו מהרה מאד׃,Hebrew
נדו לו כל סביביו וכל ידעי שמו אמרו איכה נשבר מטה עז מקל תפארה׃,Hebrew
רדי מכבוד ישבי בצמא ישבת בת דיבון כי שדד מואב עלה בך שחת מבצריך׃,Hebrew
אל דרך עמדי וצפי יושבת ערוער שאלי נס ונמלטה אמרי מה נהיתה׃,Hebrew
הביש מואב כי חתה הילילי וזעקי הגידו בארנון כי שדד מואב׃,Hebrew
ומשפט בא אל ארץ המישר אל חלון ואל יהצה ועל מופעת׃,Hebrew
ועל דיבון ועל נבו ועל בית דבלתים׃,Hebrew
ועל קריתים ועל בית גמול ועל בית מעון׃,Hebrew
ועל קריות ועל בצרה ועל כל ערי ארץ מואב הרחקות והקרבות׃,Hebrew
נגדעה קרן מואב וזרעו נשברה נאם יהוה׃,Hebrew
השכירהו כי על יהוה הגדיל וספק מואב בקיאו והיה לשחק גם הוא׃,Hebrew
ואם לוא השחק היה לך ישראל אם בגנבים נמצאה כי מדי דבריך בו תתנודד׃,Hebrew
עזבו ערים ושכנו בסלע ישבי מואב והיו כיונה תקנן בעברי פי פחת׃,Hebrew
שמענו גאון מואב גאה מאד גבהו וגאונו וגאותו ורם לבו׃,Hebrew
אני ידעתי נאם יהוה עברתו ולא כן בדיו לא כן עשו׃,Hebrew
על כן על מואב איליל ולמואב כלה אזעק אל אנשי קיר חרש יהגה׃,Hebrew
מבכי יעזר אבכה לך הגפן שבמה נטישתיך עברו ים עד ים יעזר נגעו על קיצך ועל בצירך שדד נפל׃,Hebrew
ונאספה שמחה וגיל מכרמל ומארץ מואב ויין מיקבים השבתי לא ידרך הידד הידד לא הידד׃,Hebrew
מזעקת חשבון עד אלעלה עד יהץ נתנו קולם מצער עד חרנים עגלת שלשיה כי גם מי נמרים למשמות יהיו׃,Hebrew
והשבתי למואב נאם יהוה מעלה במה ומקטיר לאלהיו׃,Hebrew
על כן לבי למואב כחללים יהמה ולבי אל אנשי קיר חרש כחלילים יהמה על כן יתרת עשה אבדו׃,Hebrew
כי כל ראש קרחה וכל זקן גרעה על כל ידים גדדת ועל מתנים שק׃,Hebrew
על כל גגות מואב וברחבתיה כלה מספד כי שברתי את מואב ככלי אין חפץ בו נאם יהוה׃,Hebrew
איך חתה הילילו איך הפנה ערף מואב בוש והיה מואב לשחק ולמחתה לכל סביביו׃,Hebrew
כי כה אמר יהוה הנה כנשר ידאה ופרש כנפיו אל מואב׃,Hebrew
נלכדה הקריות והמצדות נתפשה והיה לב גבורי מואב ביום ההוא כלב אשה מצרה׃,Hebrew
ונשמד מואב מעם כי על יהוה הגדיל׃,Hebrew
פחד ופחת ופח עליך יושב מואב נאם יהוה׃,Hebrew
הניס מפני הפחד יפל אל הפחת והעלה מן הפחת ילכד בפח כי אביא אליה אל מואב שנת פקדתם נאם יהוה׃,Hebrew
בצל חשבון עמדו מכח נסים כי אש יצא מחשבון ולהבה מבין סיחון ותאכל פאת מואב וקדקד בני שאון׃,Hebrew
אוי לך מואב אבד עם כמוש כי לקחו בניך בשבי ובנתיך בשביה׃,Hebrew
ושבתי שבות מואב באחרית הימים נאם יהוה עד הנה משפט מואב׃,Hebrew
לבני עמון כה אמר יהוה הבנים אין לישראל אם יורש אין לו מדוע ירש מלכם את גד ועמו בעריו ישב׃,Hebrew
לכן הנה ימים באים נאם יהוה והשמעתי אל רבת בני עמון תרועת מלחמה והיתה לתל שממה ובנתיה באש תצתנה וירש ישראל את ירשיו אמר יהוה׃,Hebrew
הילילי חשבון כי שדדה עי צעקנה בנות רבה חגרנה שקים ספדנה והתשוטטנה בגדרות כי מלכם בגולה ילך כהניו ושריו יחדיו׃,Hebrew
מה תתהללי בעמקים זב עמקך הבת השובבה הבטחה באצרתיה מי יבוא אלי׃,Hebrew
הנני מביא עליך פחד נאם אדני יהוה צבאות מכל סביביך ונדחתם איש לפניו ואין מקבץ לנדד׃,Hebrew
ואחרי כן אשיב את שבות בני עמון נאם יהוה׃,Hebrew
לאדום כה אמר יהוה צבאות האין עוד חכמה בתימן אבדה עצה מבנים נסרחה חכמתם׃,Hebrew
נסו הפנו העמיקו לשבת ישבי דדן כי איד עשו הבאתי עליו עת פקדתיו׃,Hebrew
אם בצרים באו לך לא ישארו עוללות אם גנבים בלילה השחיתו דים׃,Hebrew
כי אני חשפתי את עשו גליתי את מסתריו ונחבה לא יוכל שדד זרעו ואחיו ושכניו ואיננו׃,Hebrew
עזבה יתמיך אני אחיה ואלמנתיך עלי תבטחו׃,Hebrew
כי כה אמר יהוה הנה אשר אין משפטם לשתות הכוס שתו ישתו ואתה הוא נקה תנקה לא תנקה כי שתה תשתה׃,Hebrew
כי בי נשבעתי נאם יהוה כי לשמה לחרפה לחרב ולקללה תהיה בצרה וכל עריה תהיינה לחרבות עולם׃,Hebrew
שמועה שמעתי מאת יהוה וציר בגוים שלוח התקבצו ובאו עליה וקומו למלחמה׃,Hebrew
כי הנה קטן נתתיך בגוים בזוי באדם׃,Hebrew
תפלצתך השיא אתך זדון לבך שכני בחגוי הסלע תפשי מרום גבעה כי תגביה כנשר קנך משם אורידך נאם יהוה׃,Hebrew
והיתה אדום לשמה כל עבר עליה ישם וישרק על כל מכותה׃,Hebrew
כמהפכת סדם ועמרה ושכניה אמר יהוה לא ישב שם איש ולא יגור בה בן אדם׃,Hebrew
הנה כאריה יעלה מגאון הירדן אל נוה איתן כי ארגיעה אריצנו מעליה ומי בחור אליה אפקד כי מי כמוני ומי יעידני ומי זה רעה אשר יעמד לפני׃,Hebrew
לכן שמעו עצת יהוה אשר יעץ אל אדום ומחשבותיו אשר חשב אל ישבי תימן אם לא יסחבום צעירי הצאן אם לא ישים עליהם נוהם׃,Hebrew
מקול נפלם רעשה הארץ צעקה בים סוף נשמע קולה׃,Hebrew
הנה כנשר יעלה וידאה ויפרש כנפיו על בצרה והיה לב גבורי אדום ביום ההוא כלב אשה מצרה׃,Hebrew
לדמשק בושה חמת וארפד כי שמעה רעה שמעו נמגו בים דאגה השקט לא יוכל׃,Hebrew
רפתה דמשק הפנתה לנוס ורטט החזיקה צרה וחבלים אחזתה כיולדה׃,Hebrew
איך לא עזבה עיר תהלה קרית משושי׃,Hebrew
לכן יפלו בחוריה ברחבתיה וכל אנשי המלחמה ידמו ביום ההוא נאם יהוה צבאות׃,Hebrew
והצתי אש בחומת דמשק ואכלה ארמנות בן הדד׃,Hebrew
לקדר ולממלכות חצור אשר הכה נבוכדראצור מלך בבל כה אמר יהוה קומו עלו אל קדר ושדדו את בני קדם׃,Hebrew
אהליהם וצאנם יקחו יריעותיהם וכל כליהם וגמליהם ישאו להם וקראו עליהם מגור מסביב׃,Hebrew
נסו נדו מאד העמיקו לשבת ישבי חצור נאם יהוה כי יעץ עליכם נבוכדראצר מלך בבל עצה וחשב עליהם מחשבה׃,Hebrew
קומו עלו אל גוי שליו יושב לבטח נאם יהוה לא דלתים ולא בריח לו בדד ישכנו׃,Hebrew
והיו גמליהם לבז והמון מקניהם לשלל וזרתים לכל רוח קצוצי פאה ומכל עבריו אביא את אידם נאם יהוה׃,Hebrew
והיתה חצור למעון תנים שממה עד עולם לא ישב שם איש ולא יגור בה בן אדם׃,Hebrew
אשר היה דבר יהוה אל ירמיהו הנביא אל עילם בראשית מלכות צדקיה מלך יהודה לאמר׃,Hebrew
כה אמר יהוה צבאות הנני שבר את קשת עילם ראשית גבורתם׃,Hebrew
והבאתי אל עילם ארבע רוחות מארבע קצות השמים וזרתים לכל הרחות האלה ולא יהיה הגוי אשר לא יבוא שם נדחי עולם׃,Hebrew
והחתתי את עילם לפני איביהם ולפני מבקשי נפשם והבאתי עליהם רעה את חרון אפי נאם יהוה ושלחתי אחריהם את החרב עד כלותי אותם׃,Hebrew
ושמתי כסאי בעילם והאבדתי משם מלך ושרים נאם יהוה׃,Hebrew
והיה באחרית הימים אשוב את שבית עילם נאם יהוה׃,Hebrew
הדבר אשר דבר יהוה אל בבל אל ארץ כשדים ביד ירמיהו הנביא׃,Hebrew
הגידו בגוים והשמיעו ושאו נס השמיעו אל תכחדו אמרו נלכדה בבל הביש בל חת מרדך הבישו עצביה חתו גלוליה׃,Hebrew
כי עלה עליה גוי מצפון הוא ישית את ארצה לשמה ולא יהיה יושב בה מאדם ועד בהמה נדו הלכו׃,Hebrew
בימים ההמה ובעת ההיא נאם יהוה יבאו בני ישראל המה ובני יהודה יחדו הלוך ובכו ילכו ואת יהוה אלהיהם יבקשו׃,Hebrew
ציון ישאלו דרך הנה פניהם באו ונלוו אל יהוה ברית עולם לא תשכח׃,Hebrew
צאן אבדות היה עמי רעיהם התעום הרים שובבים מהר אל גבעה הלכו שכחו רבצם׃,Hebrew
כל מוצאיהם אכלום וצריהם אמרו לא נאשם תחת אשר חטאו ליהוה נוה צדק ומקוה אבותיהם יהוה׃,Hebrew
נדו מתוך בבל ומארץ כשדים יצאו והיו כעתודים לפני צאן׃,Hebrew
כי הנה אנכי מעיר ומעלה על בבל קהל גוים גדלים מארץ צפון וערכו לה משם תלכד חציו כגבור משכיל לא ישוב ריקם׃,Hebrew
והיתה כשדים לשלל כל שלליה ישבעו נאם יהוה׃,Hebrew
כי תשמחי כי תעלזי שסי נחלתי כי תפושי כעגלה דשה ותצהלי כאברים׃,Hebrew
בושה אמכם מאד חפרה יולדתכם הנה אחרית גוים מדבר ציה וערבה׃,Hebrew
מקצף יהוה לא תשב והיתה שממה כלה כל עבר על בבל ישם וישרק על כל מכותיה׃,Hebrew
ערכו על בבל סביב כל דרכי קשת ידו אליה אל תחמלו אל חץ כי ליהוה חטאה׃,Hebrew
הריעו עליה סביב נתנה ידה נפלו אשויתיה נהרסו חומותיה כי נקמת יהוה היא הנקמו בה כאשר עשתה עשו לה׃,Hebrew
כרתו זורע מבבל ותפש מגל בעת קציר מפני חרב היונה איש אל עמו יפנו ואיש לארצו ינסו׃,Hebrew
שה פזורה ישראל אריות הדיחו הראשון אכלו מלך אשור וזה האחרון עצמו נבוכדראצר מלך בבל׃,Hebrew
לכן כה אמר יהוה צבאות אלהי ישראל הנני פקד אל מלך בבל ואל ארצו כאשר פקדתי אל מלך אשור׃,Hebrew
ושבבתי את ישראל אל נוהו ורעה הכרמל והבשן ובהר אפרים והגלעד תשבע נפשו׃,Hebrew
בימים ההם ובעת ההיא נאם יהוה יבקש את עון ישראל ואיננו ואת חטאת יהודה ולא תמצאינה כי אסלח לאשר אשאיר׃,Hebrew
על הארץ מרתים עלה עליה ואל יושבי פקוד חרב והחרם אחריהם נאם יהוה ועשה ככל אשר צויתיך׃,Hebrew
קול מלחמה בארץ ושבר גדול׃,Hebrew
איך נגדע וישבר פטיש כל הארץ איך היתה לשמה בבל בגוים׃,Hebrew
יקשתי לך וגם נלכדת בבל ואת לא ידעת נמצאת וגם נתפשת כי ביהוה התגרית׃,Hebrew
פתח יהוה את אוצרו ויוצא את כלי זעמו כי מלאכה היא לאדני יהוה צבאות בארץ כשדים׃,Hebrew
באו לה מקץ פתחו מאבסיה סלוה כמו ערמים והחרימוה אל תהי לה שארית׃,Hebrew
חרבו כל פריה ירדו לטבח הוי עליהם כי בא יומם עת פקדתם׃,Hebrew
קול נסים ופלטים מארץ בבל להגיד בציון את נקמת יהוה אלהינו נקמת היכלו׃,Hebrew
השמיעו אל בבל רבים כל דרכי קשת חנו עליה סביב אל יהי פליטה שלמו לה כפעלה ככל אשר עשתה עשו לה כי אל יהוה זדה אל קדוש ישראל׃,Hebrew
לכן יפלו בחוריה ברחבתיה וכל אנשי מלחמתה ידמו ביום ההוא נאם יהוה׃,Hebrew
הנני אליך זדון נאם אדני יהוה צבאות כי בא יומך עת פקדתיך׃,Hebrew
וכשל זדון ונפל ואין לו מקים והצתי אש בעריו ואכלה כל סביבתיו׃,Hebrew
כה אמר יהוה צבאות עשוקים בני ישראל ובני יהודה יחדו וכל שביהם החזיקו בם מאנו שלחם׃,Hebrew
גאלם חזק יהוה צבאות שמו ריב יריב את ריבם למען הרגיע את הארץ והרגיז לישבי בבל׃,Hebrew
חרב על כשדים נאם יהוה ואל ישבי בבל ואל שריה ואל חכמיה׃,Hebrew
חרב אל הבדים ונאלו חרב אל גבוריה וחתו׃,Hebrew
חרב אל סוסיו ואל רכבו ואל כל הערב אשר בתוכה והיו לנשים חרב אל אוצרתיה ובזזו׃,Hebrew
חרב אל מימיה ויבשו כי ארץ פסלים היא ובאימים יתהללו׃,Hebrew
לכן ישבו ציים את איים וישבו בה בנות יענה ולא תשב עוד לנצח ולא תשכון עד דור ודור׃,Hebrew
כמהפכת אלהים את סדם ואת עמרה ואת שכניה נאם יהוה לא ישב שם איש ולא יגור בה בן אדם׃,Hebrew
הנה עם בא מצפון וגוי גדול ומלכים רבים יערו מירכתי ארץ׃,Hebrew
קשת וכידן יחזיקו אכזרי המה ולא ירחמו קולם כים יהמה ועל סוסים ירכבו ערוך כאיש למלחמה עליך בת בבל׃,Hebrew
שמע מלך בבל את שמעם ורפו ידיו צרה החזיקתהו חיל כיולדה׃,Hebrew
הנה כאריה יעלה מגאון הירדן אל נוה איתן כי ארגעה ארוצם מעליה ומי בחור אליה אפקד כי מי כמוני ומי יועדני ומי זה רעה אשר יעמד לפני׃,Hebrew
לכן שמעו עצת יהוה אשר יעץ אל בבל ומחשבותיו אשר חשב אל ארץ כשדים אם לא יסחבום צעירי הצאן אם לא ישים עליהם נוה׃,Hebrew
מקול נתפשה בבל נרעשה הארץ וזעקה בגוים נשמע׃,Hebrew
כה אמר יהוה הנני מעיר על בבל ואל ישבי לב קמי רוח משחית׃,Hebrew
ושלחתי לבבל זרים וזרוה ויבקקו את ארצה כי היו עליה מסביב ביום רעה׃,Hebrew
אל ידרך ידרך הדרך קשתו ואל יתעל בסרינו ואל תחמלו אל בחריה החרימו כל צבאה׃,Hebrew
ונפלו חללים בארץ כשדים ומדקרים בחוצותיה׃,Hebrew
כי לא אלמן ישראל ויהודה מאלהיו מיהוה צבאות כי ארצם מלאה אשם מקדוש ישראל׃,Hebrew
נסו מתוך בבל ומלטו איש נפשו אל תדמו בעונה כי עת נקמה היא ליהוה גמול הוא משלם לה׃,Hebrew
כוס זהב בבל ביד יהוה משכרת כל הארץ מיינה שתו גוים על כן יתהללו גוים׃,Hebrew
פתאם נפלה בבל ותשבר הילילו עליה קחו צרי למכאובה אולי תרפא׃,Hebrew
רפאנו את בבל ולא נרפתה עזבוה ונלך איש לארצו כי נגע אל השמים משפטה ונשא עד שחקים׃,Hebrew
הוציא יהוה את צדקתינו באו ונספרה בציון את מעשה יהוה אלהינו׃,Hebrew
הברו החצים מלאו השלטים העיר יהוה את רוח מלכי מדי כי על בבל מזמתו להשחיתה כי נקמת יהוה היא נקמת היכלו׃,Hebrew
אל חומת בבל שאו נס החזיקו המשמר הקימו שמרים הכינו הארבים כי גם זמם יהוה גם עשה את אשר דבר אל ישבי בבל׃,Hebrew
שכנתי על מים רבים רבת אוצרת בא קצך אמת בצעך׃,Hebrew
נשבע יהוה צבאות בנפשו כי אם מלאתיך אדם כילק וענו עליך הידד׃,Hebrew
עשה ארץ בכחו מכין תבל בחכמתו ובתבונתו נטה שמים׃,Hebrew
לקול תתו המון מים בשמים ויעל נשאים מקצה ארץ ברקים למטר עשה ויוצא רוח מאצרתיו׃,Hebrew
נבער כל אדם מדעת הביש כל צרף מפסל כי שקר נסכו ולא רוח בם׃,Hebrew
הבל המה מעשה תעתעים בעת פקדתם יאבדו׃,Hebrew
לא כאלה חלק יעקוב כי יוצר הכל הוא ושבט נחלתו יהוה צבאות שמו׃,Hebrew
מפץ אתה לי כלי מלחמה ונפצתי בך גוים והשחתי בך ממלכות׃,Hebrew
ונפצתי בך סוס ורכבו ונפצתי בך רכב ורכבו׃,Hebrew
ונפצתי בך איש ואשה ונפצתי בך זקן ונער ונפצתי בך בחור ובתולה׃,Hebrew
ונפצתי בך רעה ועדרו ונפצתי בך אכר וצמדו ונפצתי בך פחות וסגנים׃,Hebrew
ושלמתי לבבל ולכל יושבי כשדים את כל רעתם אשר עשו בציון לעיניכם נאם יהוה׃,Hebrew
הנני אליך הר המשחית נאם יהוה המשחית את כל הארץ ונטיתי את ידי עליך וגלגלתיך מן הסלעים ונתתיך להר שרפה׃,Hebrew
ולא יקחו ממך אבן לפנה ואבן למוסדות כי שממות עולם תהיה נאם יהוה׃,Hebrew
שאו נס בארץ תקעו שופר בגוים קדשו עליה גוים השמיעו עליה ממלכות אררט מני ואשכנז פקדו עליה טפסר העלו סוס כילק סמר׃,Hebrew
קדשו עליה גוים את מלכי מדי את פחותיה ואת כל סגניה ואת כל ארץ ממשלתו׃,Hebrew
ותרעש הארץ ותחל כי קמה על בבל מחשבות יהוה לשום את ארץ בבל לשמה מאין יושב׃,Hebrew
חדלו גבורי בבל להלחם ישבו במצדות נשתה גבורתם היו לנשים הציתו משכנתיה נשברו בריחיה׃,Hebrew
רץ לקראת רץ ירוץ ומגיד לקראת מגיד להגיד למלך בבל כי נלכדה עירו מקצה׃,Hebrew
והמעברות נתפשו ואת האגמים שרפו באש ואנשי המלחמה נבהלו׃,Hebrew
כי כה אמר יהוה צבאות אלהי ישראל בת בבל כגרן עת הדריכה עוד מעט ובאה עת הקציר לה׃,Hebrew
אכלנו הממנו נבוכדראצר מלך בבל הציגנו כלי ריק בלענו כתנין מלא כרשו מעדני הדיחנו׃,Hebrew
חמסי ושארי על בבל תאמר ישבת ציון ודמי אל ישבי כשדים תאמר ירושלם׃,Hebrew
לכן כה אמר יהוה הנני רב את ריבך ונקמתי את נקמתך והחרבתי את ימה והבשתי את מקורה׃,Hebrew
והיתה בבל לגלים מעון תנים שמה ושרקה מאין יושב׃,Hebrew
יחדו ככפרים ישאגו נערו כגורי אריות׃,Hebrew
בחמם אשית את משתיהם והשכרתים למען יעלזו וישנו שנת עולם ולא יקיצו נאם יהוה׃,Hebrew
אורידם ככרים לטבוח כאילים עם עתודים׃,Hebrew
איך נלכדה ששך ותתפש תהלת כל הארץ איך היתה לשמה בבל בגוים׃,Hebrew
עלה על בבל הים בהמון גליו נכסתה׃,Hebrew
היו עריה לשמה ארץ ציה וערבה ארץ לא ישב בהן כל איש ולא יעבר בהן בן אדם׃,Hebrew
ופקדתי על בל בבבל והצאתי את בלעו מפיו ולא ינהרו אליו עוד גוים גם חומת בבל נפלה׃,Hebrew
צאו מתוכה עמי ומלטו איש את נפשו מחרון אף יהוה׃,Hebrew
ופן ירך לבבכם ותיראו בשמועה הנשמעת בארץ ובא בשנה השמועה ואחריו בשנה השמועה וחמס בארץ ומשל על משל׃,Hebrew
לכן הנה ימים באים ופקדתי על פסילי בבל וכל ארצה תבוש וכל חלליה יפלו בתוכה׃,Hebrew
ורננו על בבל שמים וארץ וכל אשר בהם כי מצפון יבוא לה השודדים נאם יהוה׃,Hebrew
גם בבל לנפל חללי ישראל גם לבבל נפלו חללי כל הארץ׃,Hebrew
פלטים מחרב הלכו אל תעמדו זכרו מרחוק את יהוה וירושלם תעלה על לבבכם׃,Hebrew
בשנו כי שמענו חרפה כסתה כלמה פנינו כי באו זרים על מקדשי בית יהוה׃,Hebrew
לכן הנה ימים באים נאם יהוה ופקדתי על פסיליה ובכל ארצה יאנק חלל׃,Hebrew
כי תעלה בבל השמים וכי תבצר מרום עזה מאתי יבאו שדדים לה נאם יהוה׃,Hebrew
קול זעקה מבבל ושבר גדול מארץ כשדים׃,Hebrew
כי שדד יהוה את בבל ואבד ממנה קול גדול והמו גליהם כמים רבים נתן שאון קולם׃,Hebrew
כי בא עליה על בבל שודד ונלכדו גבוריה חתתה קשתותם כי אל גמלות יהוה שלם ישלם׃,Hebrew
והשכרתי שריה וחכמיה פחותיה וסגניה וגבוריה וישנו שנת עולם ולא יקיצו נאם המלך יהוה צבאות שמו׃,Hebrew
כה אמר יהוה צבאות חמות בבל הרחבה ערער תתערער ושעריה הגבהים באש יצתו ויגעו עמים בדי ריק ולאמים בדי אש ויעפו׃,Hebrew
הדבר אשר צוה ירמיהו הנביא את שריה בן נריה בן מחסיה בלכתו את צדקיהו מלך יהודה בבל בשנת הרבעית למלכו ושריה שר מנוחה׃,Hebrew
ויכתב ירמיהו את כל הרעה אשר תבוא אל בבל אל ספר אחד את כל הדברים האלה הכתבים אל בבל׃,Hebrew
ויאמר ירמיהו אל שריה כבאך בבל וראית וקראת את כל הדברים האלה׃,Hebrew
ואמרת יהוה אתה דברת אל המקום הזה להכריתו לבלתי היות בו יושב למאדם ועד בהמה כי שממות עולם תהיה׃,Hebrew
והיה ככלתך לקרא את הספר הזה תקשר עליו אבן והשלכתו אל תוך פרת׃,Hebrew
ואמרת ככה תשקע בבל ולא תקום מפני הרעה אשר אנכי מביא עליה ויעפו עד הנה דברי ירמיהו׃,Hebrew
בן עשרים ואחת שנה צדקיהו במלכו ואחת עשרה שנה מלך בירושלם ושם אמו חמיטל בת ירמיהו מלבנה׃,Hebrew
ויעש הרע בעיני יהוה ככל אשר עשה יהויקים׃,Hebrew
כי על אף יהוה היתה בירושלם ויהודה עד השליכו אותם מעל פניו וימרד צדקיהו במלך בבל׃,Hebrew
ויהי בשנה התשעית למלכו בחדש העשירי בעשור לחדש בא נבוכדראצר מלך בבל הוא וכל חילו על ירושלם ויחנו עליה ויבנו עליה דיק סביב׃,Hebrew
ותבא העיר במצור עד עשתי עשרה שנה למלך צדקיהו׃,Hebrew
בחדש הרביעי בתשעה לחדש ויחזק הרעב בעיר ולא היה לחם לעם הארץ׃,Hebrew
ותבקע העיר וכל אנשי המלחמה יברחו ויצאו מהעיר לילה דרך שער בין החמתים אשר על גן המלך וכשדים על העיר סביב וילכו דרך הערבה׃,Hebrew
וירדפו חיל כשדים אחרי המלך וישיגו את צדקיהו בערבת ירחו וכל חילו נפצו מעליו׃,Hebrew
ויתפשו את המלך ויעלו אתו אל מלך בבל רבלתה בארץ חמת וידבר אתו משפטים׃,Hebrew
וישחט מלך בבל את בני צדקיהו לעיניו וגם את כל שרי יהודה שחט ברבלתה׃,Hebrew
ואת עיני צדקיהו עור ויאסרהו בנחשתים ויבאהו מלך בבל בבלה ויתנהו בבית הפקדת עד יום מותו׃,Hebrew
ובחדש החמישי בעשור לחדש היא שנת תשע עשרה שנה למלך נבוכדראצר מלך בבל בא נבוזראדן רב טבחים עמד לפני מלך בבל בירושלם׃,Hebrew
וישרף את בית יהוה ואת בית המלך ואת כל בתי ירושלם ואת כל בית הגדול שרף באש׃,Hebrew
ואת כל חמות ירושלם סביב נתצו כל חיל כשדים אשר את רב טבחים׃,Hebrew
ומדלות העם ואת יתר העם הנשארים בעיר ואת הנפלים אשר נפלו אל מלך בבל ואת יתר האמון הגלה נבוזראדן רב טבחים׃,Hebrew
ומדלות הארץ השאיר נבוזראדן רב טבחים לכרמים וליגבים׃,Hebrew
ואת עמודי הנחשת אשר לבית יהוה ואת המכנות ואת ים הנחשת אשר בבית יהוה שברו כשדים וישאו את כל נחשתם בבלה׃,Hebrew
ואת הסרות ואת היעים ואת המזמרות ואת המזרקת ואת הכפות ואת כל כלי הנחשת אשר ישרתו בהם לקחו׃,Hebrew
ואת הספים ואת המחתות ואת המזרקות ואת הסירות ואת המנרות ואת הכפות ואת המנקיות אשר זהב זהב ואשר כסף כסף לקח רב טבחים׃,Hebrew
העמודים שנים הים אחד והבקר שנים עשר נחשת אשר תחת המכנות אשר עשה המלך שלמה לבית יהוה לא היה משקל לנחשתם כל הכלים האלה׃,Hebrew
והעמודים שמנה עשרה אמה קומה העמד האחד וחוט שתים עשרה אמה יסבנו ועביו ארבע אצבעות נבוב׃,Hebrew
וכתרת עליו נחשת וקומת הכתרת האחת חמש אמות ושבכה ורמונים על הכותרת סביב הכל נחשת וכאלה לעמוד השני ורמונים׃,Hebrew
ויהיו הרמנים תשעים וששה רוחה כל הרמונים מאה על השבכה סביב׃,Hebrew
ויקח רב טבחים את שריה כהן הראש ואת צפניה כהן המשנה ואת שלשת שמרי הסף׃,Hebrew
ומן העיר לקח סריס אחד אשר היה פקיד על אנשי המלחמה ושבעה אנשים מראי פני המלך אשר נמצאו בעיר ואת ספר שר הצבא המצבא את עם הארץ וששים איש מעם הארץ הנמצאים בתוך העיר׃,Hebrew
ויקח אותם נבוזראדן רב טבחים וילך אותם אל מלך בבל רבלתה׃,Hebrew
ויכה אותם מלך בבל וימתם ברבלה בארץ חמת ויגל יהודה מעל אדמתו׃,Hebrew
זה העם אשר הגלה נבוכדראצר בשנת שבע יהודים שלשת אלפים ועשרים ושלשה׃,Hebrew
בשנת שמונה עשרה לנבוכדראצר מירושלם נפש שמנה מאות שלשים ושנים׃,Hebrew
בשנת שלש ועשרים לנבוכדראצר הגלה נבוזראדן רב טבחים יהודים נפש שבע מאות ארבעים וחמשה כל נפש ארבעת אלפים ושש מאות׃,Hebrew
ויהי בשלשים ושבע שנה לגלות יהויכן מלך יהודה בשנים עשר חדש בעשרים וחמשה לחדש נשא אויל מרדך מלך בבל בשנת מלכתו את ראש יהויכין מלך יהודה ויצא אותו מבית הכליא׃,Hebrew
וידבר אתו טבות ויתן את כסאו ממעל לכסא מלכים אשר אתו בבבל׃,Hebrew
ושנה את בגדי כלאו ואכל לחם לפניו תמיד כל ימי חיו׃,Hebrew
וארחתו ארחת תמיד נתנה לו מאת מלך בבל דבר יום ביומו עד יום מותו כל ימי חייו׃,Hebrew
איכה ישבה בדד העיר רבתי עם היתה כאלמנה רבתי בגוים שרתי במדינות היתה למס׃,Hebrew
בכו תבכה בלילה ודמעתה על לחיה אין לה מנחם מכל אהביה כל רעיה בגדו בה היו לה לאיבים׃,Hebrew
גלתה יהודה מעני ומרב עבדה היא ישבה בגוים לא מצאה מנוח כל רדפיה השיגוה בין המצרים׃,Hebrew
דרכי ציון אבלות מבלי באי מועד כל שעריה שוממין כהניה נאנחים בתולתיה נוגות והיא מר לה׃,Hebrew
היו צריה לראש איביה שלו כי יהוה הוגה על רב פשעיה עולליה הלכו שבי לפני צר׃,Hebrew
ויצא מן בת ציון כל הדרה היו שריה כאילים לא מצאו מרעה וילכו בלא כח לפני רודף׃,Hebrew
זכרה ירושלם ימי עניה ומרודיה כל מחמדיה אשר היו מימי קדם בנפל עמה ביד צר ואין עוזר לה ראוה צרים שחקו על משבתה׃,Hebrew
חטא חטאה ירושלם על כן לנידה היתה כל מכבדיה הזילוה כי ראו ערותה גם היא נאנחה ותשב אחור׃,Hebrew
טמאתה בשוליה לא זכרה אחריתה ותרד פלאים אין מנחם לה ראה יהוה את עניי כי הגדיל אויב׃,Hebrew
ידו פרש צר על כל מחמדיה כי ראתה גוים באו מקדשה אשר צויתה לא יבאו בקהל לך׃,Hebrew
כל עמה נאנחים מבקשים לחם נתנו מחמודיהם באכל להשיב נפש ראה יהוה והביטה כי הייתי זוללה׃,Hebrew
לוא אליכם כל עברי דרך הביטו וראו אם יש מכאוב כמכאבי אשר עולל לי אשר הוגה יהוה ביום חרון אפו׃,Hebrew
ממרום שלח אש בעצמתי וירדנה פרש רשת לרגלי השיבני אחור נתנני שממה כל היום דוה׃,Hebrew
נשקד על פשעי בידו ישתרגו עלו על צוארי הכשיל כחי נתנני אדני בידי לא אוכל קום׃,Hebrew
סלה כל אבירי אדני בקרבי קרא עלי מועד לשבר בחורי גת דרך אדני לבתולת בת יהודה׃,Hebrew
על אלה אני בוכיה עיני עיני ירדה מים כי רחק ממני מנחם משיב נפשי היו בני שוממים כי גבר אויב׃,Hebrew
פרשה ציון בידיה אין מנחם לה צוה יהוה ליעקב סביביו צריו היתה ירושלם לנדה ביניהם׃,Hebrew
צדיק הוא יהוה כי פיהו מריתי שמעו נא כל עמים וראו מכאבי בתולתי ובחורי הלכו בשבי׃,Hebrew
קראתי למאהבי המה רמוני כהני וזקני בעיר גועו כי בקשו אכל למו וישיבו את נפשם׃,Hebrew
ראה יהוה כי צר לי מעי חמרמרו נהפך לבי בקרבי כי מרו מריתי מחוץ שכלה חרב בבית כמות׃,Hebrew
שמעו כי נאנחה אני אין מנחם לי כל איבי שמעו רעתי ששו כי אתה עשית הבאת יום קראת ויהיו כמוני׃,Hebrew
תבא כל רעתם לפניך ועולל למו כאשר עוללת לי על כל פשעי כי רבות אנחתי ולבי דוי׃,Hebrew
איכה יעיב באפו אדני את בת ציון השליך משמים ארץ תפארת ישראל ולא זכר הדם רגליו ביום אפו׃,Hebrew
בלע אדני לא חמל את כל נאות יעקב הרס בעברתו מבצרי בת יהודה הגיע לארץ חלל ממלכה ושריה׃,Hebrew
גדע בחרי אף כל קרן ישראל השיב אחור ימינו מפני אויב ויבער ביעקב כאש להבה אכלה סביב׃,Hebrew
דרך קשתו כאויב נצב ימינו כצר ויהרג כל מחמדי עין באהל בת ציון שפך כאש חמתו׃,Hebrew
היה אדני כאויב בלע ישראל בלע כל ארמנותיה שחת מבצריו וירב בבת יהודה תאניה ואניה׃,Hebrew
ויחמס כגן שכו שחת מועדו שכח יהוה בציון מועד ושבת וינאץ בזעם אפו מלך וכהן׃,Hebrew
זנח אדני מזבחו נאר מקדשו הסגיר ביד אויב חומת ארמנותיה קול נתנו בבית יהוה כיום מועד׃,Hebrew
חשב יהוה להשחית חומת בת ציון נטה קו לא השיב ידו מבלע ויאבל חל וחומה יחדו אמללו׃,Hebrew
טבעו בארץ שעריה אבד ושבר בריחיה מלכה ושריה בגוים אין תורה גם נביאיה לא מצאו חזון מיהוה׃,Hebrew
ישבו לארץ ידמו זקני בת ציון העלו עפר על ראשם חגרו שקים הורידו לארץ ראשן בתולת ירושלם׃,Hebrew
כלו בדמעות עיני חמרמרו מעי נשפך לארץ כבדי על שבר בת עמי בעטף עולל ויונק ברחבות קריה׃,Hebrew
לאמתם יאמרו איה דגן ויין בהתעטפם כחלל ברחבות עיר בהשתפך נפשם אל חיק אמתם׃,Hebrew
מה אעודך מה אדמה לך הבת ירושלם מה אשוה לך ואנחמך בתולת בת ציון כי גדול כים שברך מי ירפא לך׃,Hebrew
נביאיך חזו לך שוא ותפל ולא גלו על עונך להשיב שביתך ויחזו לך משאות שוא ומדוחים׃,Hebrew
ספקו עליך כפים כל עברי דרך שרקו וינעו ראשם על בת ירושלם הזאת העיר שיאמרו כלילת יפי משוש לכל הארץ׃,Hebrew
פצו עליך פיהם כל אויביך שרקו ויחרקו שן אמרו בלענו אך זה היום שקוינהו מצאנו ראינו׃,Hebrew
עשה יהוה אשר זמם בצע אמרתו אשר צוה מימי קדם הרס ולא חמל וישמח עליך אויב הרים קרן צריך׃,Hebrew
צעק לבם אל אדני חומת בת ציון הורידי כנחל דמעה יומם ולילה אל תתני פוגת לך אל תדם בת עינך׃,Hebrew
קומי רני בליל לראש אשמרות שפכי כמים לבך נכח פני אדני שאי אליו כפיך על נפש עולליך העטופים ברעב בראש כל חוצות׃,Hebrew
ראה יהוה והביטה למי עוללת כה אם תאכלנה נשים פרים עללי טפחים אם יהרג במקדש אדני כהן ונביא׃,Hebrew
שכבו לארץ חוצות נער וזקן בתולתי ובחורי נפלו בחרב הרגת ביום אפך טבחת לא חמלת׃,Hebrew
תקרא כיום מועד מגורי מסביב ולא היה ביום אף יהוה פליט ושריד אשר טפחתי ורביתי איבי כלם׃,Hebrew
אני הגבר ראה עני בשבט עברתו׃,Hebrew
אותי נהג וילך חשך ולא אור׃,Hebrew
אך בי ישב יהפך ידו כל היום׃,Hebrew
בלה בשרי ועורי שבר עצמותי׃,Hebrew
בנה עלי ויקף ראש ותלאה׃,Hebrew
במחשכים הושיבני כמתי עולם׃,Hebrew
גדר בעדי ולא אצא הכביד נחשתי׃,Hebrew
גם כי אזעק ואשוע שתם תפלתי׃,Hebrew
גדר דרכי בגזית נתיבתי עוה׃,Hebrew
דב ארב הוא לי אריה במסתרים׃,Hebrew
דרכי סורר ויפשחני שמני שמם׃,Hebrew
דרך קשתו ויציבני כמטרא לחץ׃,Hebrew
הביא בכליותי בני אשפתו׃,Hebrew
הייתי שחק לכל עמי נגינתם כל היום׃,Hebrew
השביעני במרורים הרוני לענה׃,Hebrew
ויגרס בחצץ שני הכפישני באפר׃,Hebrew
ותזנח משלום נפשי נשיתי טובה׃,Hebrew
ואמר אבד נצחי ותוחלתי מיהוה׃,Hebrew
זכר עניי ומרודי לענה וראש׃,Hebrew
זכור תזכור ותשיח עלי נפשי׃,Hebrew
זאת אשיב אל לבי על כן אוחיל׃,Hebrew
חסדי יהוה כי לא תמנו כי לא כלו רחמיו׃,Hebrew
חדשים לבקרים רבה אמונתך׃,Hebrew
חלקי יהוה אמרה נפשי על כן אוחיל לו׃,Hebrew
טוב יהוה לקוו לנפש תדרשנו׃,Hebrew
טוב ויחיל ודומם לתשועת יהוה׃,Hebrew
טוב לגבר כי ישא על בנעוריו׃,Hebrew
ישב בדד וידם כי נטל עליו׃,Hebrew
יתן בעפר פיהו אולי יש תקוה׃,Hebrew
יתן למכהו לחי ישבע בחרפה׃,Hebrew
כי לא יזנח לעולם אדני׃,Hebrew
כי אם הוגה ורחם כרב חסדו׃,Hebrew
כי לא ענה מלבו ויגה בני איש׃,Hebrew
לדכא תחת רגליו כל אסירי ארץ׃,Hebrew
להטות משפט גבר נגד פני עליון׃,Hebrew
לעות אדם בריבו אדני לא ראה׃,Hebrew
מי זה אמר ותהי אדני לא צוה׃,Hebrew
מפי עליון לא תצא הרעות והטוב׃,Hebrew
מה יתאונן אדם חי גבר על חטאו׃,Hebrew
נחפשה דרכינו ונחקרה ונשובה עד יהוה׃,Hebrew
נשא לבבנו אל כפים אל אל בשמים׃,Hebrew
נחנו פשענו ומרינו אתה לא סלחת׃,Hebrew
סכתה באף ותרדפנו הרגת לא חמלת׃,Hebrew
סכותה בענן לך מעבור תפלה׃,Hebrew
סחי ומאוס תשימנו בקרב העמים׃,Hebrew
פצו עלינו פיהם כל איבינו׃,Hebrew
פחד ופחת היה לנו השאת והשבר׃,Hebrew
פלגי מים תרד עיני על שבר בת עמי׃,Hebrew
עיני נגרה ולא תדמה מאין הפגות׃,Hebrew
עד ישקיף וירא יהוה משמים׃,Hebrew
עיני עוללה לנפשי מכל בנות עירי׃,Hebrew
צוד צדוני כצפור איבי חנם׃,Hebrew
צמתו בבור חיי וידו אבן בי׃,Hebrew
צפו מים על ראשי אמרתי נגזרתי׃,Hebrew
קראתי שמך יהוה מבור תחתיות׃,Hebrew
קולי שמעת אל תעלם אזנך לרוחתי לשועתי׃,Hebrew
קרבת ביום אקראך אמרת אל תירא׃,Hebrew
רבת אדני ריבי נפשי גאלת חיי׃,Hebrew
ראיתה יהוה עותתי שפטה משפטי׃,Hebrew
ראיתה כל נקמתם כל מחשבתם לי׃,Hebrew
שמעת חרפתם יהוה כל מחשבתם עלי׃,Hebrew
שפתי קמי והגיונם עלי כל היום׃,Hebrew
שבתם וקימתם הביטה אני מנגינתם׃,Hebrew
תשיב להם גמול יהוה כמעשה ידיהם׃,Hebrew
תתן להם מגנת לב תאלתך להם׃,Hebrew
תרדף באף ותשמידם מתחת שמי יהוה׃,Hebrew
איכה יועם זהב ישנא הכתם הטוב תשתפכנה אבני קדש בראש כל חוצות׃,Hebrew
בני ציון היקרים המסלאים בפז איכה נחשבו לנבלי חרש מעשה ידי יוצר׃,Hebrew
גם תנין חלצו שד היניקו גוריהן בת עמי לאכזר כי ענים במדבר׃,Hebrew
דבק לשון יונק אל חכו בצמא עוללים שאלו לחם פרש אין להם׃,Hebrew
האכלים למעדנים נשמו בחוצות האמנים עלי תולע חבקו אשפתות׃,Hebrew
ויגדל עון בת עמי מחטאת סדם ההפוכה כמו רגע ולא חלו בה ידים׃,Hebrew
זכו נזיריה משלג צחו מחלב אדמו עצם מפנינים ספיר גזרתם׃,Hebrew
חשך משחור תארם לא נכרו בחוצות צפד עורם על עצמם יבש היה כעץ׃,Hebrew
טובים היו חללי חרב מחללי רעב שהם יזובו מדקרים מתנובת שדי׃,Hebrew
ידי נשים רחמניות בשלו ילדיהן היו לברות למו בשבר בת עמי׃,Hebrew
כלה יהוה את חמתו שפך חרון אפו ויצת אש בציון ותאכל יסודתיה׃,Hebrew
לא האמינו מלכי ארץ וכל ישבי תבל כי יבא צר ואויב בשערי ירושלם׃,Hebrew
מחטאת נביאיה עונות כהניה השפכים בקרבה דם צדיקים׃,Hebrew
נעו עורים בחוצות נגאלו בדם בלא יוכלו יגעו בלבשיהם׃,Hebrew
סורו טמא קראו למו סורו סורו אל תגעו כי נצו גם נעו אמרו בגוים לא יוסיפו לגור׃,Hebrew
פני יהוה חלקם לא יוסיף להביטם פני כהנים לא נשאו זקנים לא חננו׃,Hebrew
עודינה תכלינה עינינו אל עזרתנו הבל בצפיתנו צפינו אל גוי לא יושע׃,Hebrew
צדו צעדינו מלכת ברחבתינו קרב קצינו מלאו ימינו כי בא קצינו׃,Hebrew
קלים היו רדפינו מנשרי שמים על ההרים דלקנו במדבר ארבו לנו׃,Hebrew
רוח אפינו משיח יהוה נלכד בשחיתותם אשר אמרנו בצלו נחיה בגוים׃,Hebrew
שישי ושמחי בת אדום יושבתי בארץ עוץ גם עליך תעבר כוס תשכרי ותתערי׃,Hebrew
תם עונך בת ציון לא יוסיף להגלותך פקד עונך בת אדום גלה על חטאתיך׃,Hebrew
זכר יהוה מה היה לנו הביט וראה את חרפתנו׃,Hebrew
נחלתנו נהפכה לזרים בתינו לנכרים׃,Hebrew
יתומים היינו אין אב אמתינו כאלמנות׃,Hebrew
מימינו בכסף שתינו עצינו במחיר יבאו׃,Hebrew
על צוארנו נרדפנו יגענו לא הונח לנו׃,Hebrew
מצרים נתנו יד אשור לשבע לחם׃,Hebrew
אבתינו חטאו אינם אנחנו עונתיהם סבלנו׃,Hebrew
עבדים משלו בנו פרק אין מידם׃,Hebrew
בנפשנו נביא לחמנו מפני חרב המדבר׃,Hebrew
עורנו כתנור נכמרו מפני זלעפות רעב׃,Hebrew
נשים בציון ענו בתלת בערי יהודה׃,Hebrew
שרים בידם נתלו פני זקנים לא נהדרו׃,Hebrew
בחורים טחון נשאו ונערים בעץ כשלו׃,Hebrew
זקנים משער שבתו בחורים מנגינתם׃,Hebrew
שבת משוש לבנו נהפך לאבל מחלנו׃,Hebrew
נפלה עטרת ראשנו אוי נא לנו כי חטאנו׃,Hebrew
על זה היה דוה לבנו על אלה חשכו עינינו׃,Hebrew
על הר ציון ששמם שועלים הלכו בו׃,Hebrew
אתה יהוה לעולם תשב כסאך לדר ודור׃,Hebrew
למה לנצח תשכחנו תעזבנו לארך ימים׃,Hebrew
השיבנו יהוה אליך ונשוב חדש ימינו כקדם׃,Hebrew
כי אם מאס מאסתנו קצפת עלינו עד מאד׃,Hebrew
ויהי בשלשים שנה ברביעי בחמשה לחדש ואני בתוך הגולה על נהר כבר נפתחו השמים ואראה מראות אלהים׃,Hebrew
בחמשה לחדש היא השנה החמישית לגלות המלך יויכין׃,Hebrew
היה היה דבר יהוה אל יחזקאל בן בוזי הכהן בארץ כשדים על נהר כבר ותהי עליו שם יד יהוה׃,Hebrew
וארא והנה רוח סערה באה מן הצפון ענן גדול ואש מתלקחת ונגה לו סביב ומתוכה כעין החשמל מתוך האש׃,Hebrew
ומתוכה דמות ארבע חיות וזה מראיהן דמות אדם להנה׃,Hebrew
וארבעה פנים לאחת וארבע כנפים לאחת להם׃,Hebrew
ורגליהם רגל ישרה וכף רגליהם ככף רגל עגל ונצצים כעין נחשת קלל׃,Hebrew
וידו אדם מתחת כנפיהם על ארבעת רבעיהם ופניהם וכנפיהם לארבעתם׃,Hebrew
חברת אשה אל אחותה כנפיהם לא יסבו בלכתן איש אל עבר פניו ילכו׃,Hebrew
ודמות פניהם פני אדם ופני אריה אל הימין לארבעתם ופני שור מהשמאול לארבעתן ופני נשר לארבעתן׃,Hebrew
ופניהם וכנפיהם פרדות מלמעלה לאיש שתים חברות איש ושתים מכסות את גויתיהנה׃,Hebrew
ואיש אל עבר פניו ילכו אל אשר יהיה שמה הרוח ללכת ילכו לא יסבו בלכתן׃,Hebrew
ודמות החיות מראיהם כגחלי אש בערות כמראה הלפדים היא מתהלכת בין החיות ונגה לאש ומן האש יוצא ברק׃,Hebrew
והחיות רצוא ושוב כמראה הבזק׃,Hebrew
וארא החיות והנה אופן אחד בארץ אצל החיות לארבעת פניו׃,Hebrew
מראה האופנים ומעשיהם כעין תרשיש ודמות אחד לארבעתן ומראיהם ומעשיהם כאשר יהיה האופן בתוך האופן׃,Hebrew
על ארבעת רבעיהן בלכתם ילכו לא יסבו בלכתן׃,Hebrew
וגביהן וגבה להם ויראה להם וגבתם מלאת עינים סביב לארבעתן׃,Hebrew
ובלכת החיות ילכו האופנים אצלם ובהנשא החיות מעל הארץ ינשאו האופנים׃,Hebrew
על אשר יהיה שם הרוח ללכת ילכו שמה הרוח ללכת והאופנים ינשאו לעמתם כי רוח החיה באופנים׃,Hebrew
בלכתם ילכו ובעמדם יעמדו ובהנשאם מעל הארץ ינשאו האופנים לעמתם כי רוח החיה באופנים׃,Hebrew
ודמות על ראשי החיה רקיע כעין הקרח הנורא נטוי על ראשיהם מלמעלה׃,Hebrew
ותחת הרקיע כנפיהם ישרות אשה אל אחותה לאיש שתים מכסות להנה ולאיש שתים מכסות להנה את גויתיהם׃,Hebrew
ואשמע את קול כנפיהם כקול מים רבים כקול שדי בלכתם קול המלה כקול מחנה בעמדם תרפינה כנפיהן׃,Hebrew
ויהי קול מעל לרקיע אשר על ראשם בעמדם תרפינה כנפיהן׃,Hebrew
וממעל לרקיע אשר על ראשם כמראה אבן ספיר דמות כסא ועל דמות הכסא דמות כמראה אדם עליו מלמעלה׃,Hebrew
וארא כעין חשמל כמראה אש בית לה סביב ממראה מתניו ולמעלה וממראה מתניו ולמטה ראיתי כמראה אש ונגה לו סביב׃,Hebrew
כמראה הקשת אשר יהיה בענן ביום הגשם כן מראה הנגה סביב הוא מראה דמות כבוד יהוה ואראה ואפל על פני ואשמע קול מדבר׃,Hebrew
ויאמר אלי בן אדם עמד על רגליך ואדבר אתך׃,Hebrew
ותבא בי רוח כאשר דבר אלי ותעמדני על רגלי ואשמע את מדבר אלי׃,Hebrew
ויאמר אלי בן אדם שולח אני אותך אל בני ישראל אל גוים המורדים אשר מרדו בי המה ואבותם פשעו בי עד עצם היום הזה׃,Hebrew
והבנים קשי פנים וחזקי לב אני שולח אותך אליהם ואמרת אליהם כה אמר אדני יהוה׃,Hebrew
והמה אם ישמעו ואם יחדלו כי בית מרי המה וידעו כי נביא היה בתוכם׃,Hebrew
ואתה בן אדם אל תירא מהם ומדבריהם אל תירא כי סרבים וסלונים אותך ואל עקרבים אתה יושב מדבריהם אל תירא ומפניהם אל תחת כי בית מרי המה׃,Hebrew
ודברת את דברי אליהם אם ישמעו ואם יחדלו כי מרי המה׃,Hebrew
ואתה בן אדם שמע את אשר אני מדבר אליך אל תהי מרי כבית המרי פצה פיך ואכל את אשר אני נתן אליך׃,Hebrew
ואראה והנה יד שלוחה אלי והנה בו מגלת ספר׃,Hebrew
ויפרש אותה לפני והיא כתובה פנים ואחור וכתוב אליה קנים והגה והי׃,Hebrew
ויאמר אלי בן אדם את אשר תמצא אכול אכול את המגלה הזאת ולך דבר אל בית ישראל׃,Hebrew
ואפתח את פי ויאכלני את המגלה הזאת׃,Hebrew
ויאמר אלי בן אדם בטנך תאכל ומעיך תמלא את המגלה הזאת אשר אני נתן אליך ואכלה ותהי בפי כדבש למתוק׃,Hebrew
ויאמר אלי בן אדם לך בא אל בית ישראל ודברת בדברי אליהם׃,Hebrew
כי לא אל עם עמקי שפה וכבדי לשון אתה שלוח אל בית ישראל׃,Hebrew
לא אל עמים רבים עמקי שפה וכבדי לשון אשר לא תשמע דבריהם אם לא אליהם שלחתיך המה ישמעו אליך׃,Hebrew
ובית ישראל לא יאבו לשמע אליך כי אינם אבים לשמע אלי כי כל בית ישראל חזקי מצח וקשי לב המה׃,Hebrew
הנה נתתי את פניך חזקים לעמת פניהם ואת מצחך חזק לעמת מצחם׃,Hebrew
כשמיר חזק מצר נתתי מצחך לא תירא אותם ולא תחת מפניהם כי בית מרי המה׃,Hebrew
ויאמר אלי בן אדם את כל דברי אשר אדבר אליך קח בלבבך ובאזניך שמע׃,Hebrew
ולך בא אל הגולה אל בני עמך ודברת אליהם ואמרת אליהם כה אמר אדני יהוה אם ישמעו ואם יחדלו׃,Hebrew
ותשאני רוח ואשמע אחרי קול רעש גדול ברוך כבוד יהוה ממקומו׃,Hebrew
וקול כנפי החיות משיקות אשה אל אחותה וקול האופנים לעמתם וקול רעש גדול׃,Hebrew
ורוח נשאתני ותקחני ואלך מר בחמת רוחי ויד יהוה עלי חזקה׃,Hebrew
ואבוא אל הגולה תל אביב הישבים אל נהר כבר ואשר המה יושבים שם ואשב שם שבעת ימים משמים בתוכם׃,Hebrew
ויהי מקצה שבעת ימים ויהי דבר יהוה אלי לאמר׃,Hebrew
בן אדם צפה נתתיך לבית ישראל ושמעת מפי דבר והזהרת אותם ממני׃,Hebrew
באמרי לרשע מות תמות ולא הזהרתו ולא דברת להזהיר רשע מדרכו הרשעה לחיתו הוא רשע בעונו ימות ודמו מידך אבקש׃,Hebrew
ואתה כי הזהרת רשע ולא שב מרשעו ומדרכו הרשעה הוא בעונו ימות ואתה את נפשך הצלת׃,Hebrew
ובשוב צדיק מצדקו ועשה עול ונתתי מכשול לפניו הוא ימות כי לא הזהרתו בחטאתו ימות ולא תזכרן צדקתו אשר עשה ודמו מידך אבקש׃,Hebrew
ואתה כי הזהרתו צדיק לבלתי חטא צדיק והוא לא חטא חיו יחיה כי נזהר ואתה את נפשך הצלת׃,Hebrew
ותהי עלי שם יד יהוה ויאמר אלי קום צא אל הבקעה ושם אדבר אותך׃,Hebrew
ואקום ואצא אל הבקעה והנה שם כבוד יהוה עמד ככבוד אשר ראיתי על נהר כבר ואפל על פני׃,Hebrew
ותבא בי רוח ותעמדני על רגלי וידבר אתי ויאמר אלי בא הסגר בתוך ביתך׃,Hebrew
ואתה בן אדם הנה נתנו עליך עבותים ואסרוך בהם ולא תצא בתוכם׃,Hebrew
ולשונך אדביק אל חכך ונאלמת ולא תהיה להם לאיש מוכיח כי בית מרי המה׃,Hebrew
ובדברי אותך אפתח את פיך ואמרת אליהם כה אמר אדני יהוה השמע ישמע והחדל יחדל כי בית מרי המה׃,Hebrew
ואתה בן אדם קח לך לבנה ונתתה אותה לפניך וחקות עליה עיר את ירושלם׃,Hebrew
ונתתה עליה מצור ובנית עליה דיק ושפכת עליה סללה ונתתה עליה מחנות ושים עליה כרים סביב׃,Hebrew
ואתה קח לך מחבת ברזל ונתתה אותה קיר ברזל בינך ובין העיר והכינתה את פניך אליה והיתה במצור וצרת עליה אות היא לבית ישראל׃,Hebrew
ואתה שכב על צדך השמאלי ושמת את עון בית ישראל עליו מספר הימים אשר תשכב עליו תשא את עונם׃,Hebrew
ואני נתתי לך את שני עונם למספר ימים שלש מאות ותשעים יום ונשאת עון בית ישראל׃,Hebrew
וכלית את אלה ושכבת על צדך הימוני שנית ונשאת את עון בית יהודה ארבעים יום יום לשנה יום לשנה נתתיו לך׃,Hebrew
ואל מצור ירושלם תכין פניך וזרעך חשופה ונבאת עליה׃,Hebrew
והנה נתתי עליך עבותים ולא תהפך מצדך אל צדך עד כלותך ימי מצורך׃,Hebrew
ואתה קח לך חטין ושערים ופול ועדשים ודחן וכסמים ונתתה אותם בכלי אחד ועשית אותם לך ללחם מספר הימים אשר אתה שוכב על צדך שלש מאות ותשעים יום תאכלנו׃,Hebrew
ומאכלך אשר תאכלנו במשקול עשרים שקל ליום מעת עד עת תאכלנו׃,Hebrew
ומים במשורה תשתה ששית ההין מעת עד עת תשתה׃,Hebrew
ועגת שערים תאכלנה והיא בגללי צאת האדם תעגנה לעיניהם׃,Hebrew
ויאמר יהוה ככה יאכלו בני ישראל את לחמם טמא בגוים אשר אדיחם שם׃,Hebrew
ואמר אהה אדני יהוה הנה נפשי לא מטמאה ונבלה וטרפה לא אכלתי מנעורי ועד עתה ולא בא בפי בשר פגול׃,Hebrew
ויאמר אלי ראה נתתי לך את צפועי הבקר תחת גללי האדם ועשית את לחמך עליהם׃,Hebrew
ויאמר אלי בן אדם הנני שבר מטה לחם בירושלם ואכלו לחם במשקל ובדאגה ומים במשורה ובשממון ישתו׃,Hebrew
למען יחסרו לחם ומים ונשמו איש ואחיו ונמקו בעונם׃,Hebrew
ואתה בן אדם קח לך חרב חדה תער הגלבים תקחנה לך והעברת על ראשך ועל זקנך ולקחת לך מאזני משקל וחלקתם׃,Hebrew
שלשית באור תבעיר בתוך העיר כמלאת ימי המצור ולקחת את השלשית תכה בחרב סביבותיה והשלשית תזרה לרוח וחרב אריק אחריהם׃,Hebrew
ולקחת משם מעט במספר וצרת אותם בכנפיך׃,Hebrew
ומהם עוד תקח והשלכת אותם אל תוך האש ושרפת אתם באש ממנו תצא אש אל כל בית ישראל׃,Hebrew
כה אמר אדני יהוה זאת ירושלם בתוך הגוים שמתיה וסביבותיה ארצות׃,Hebrew
ותמר את משפטי לרשעה מן הגוים ואת חקותי מן הארצות אשר סביבותיה כי במשפטי מאסו וחקותי לא הלכו בהם׃,Hebrew
לכן כה אמר אדני יהוה יען המנכם מן הגוים אשר סביבותיכם בחקותי לא הלכתם ואת משפטי לא עשיתם וכמשפטי הגוים אשר סביבותיכם לא עשיתם׃,Hebrew
לכן כה אמר אדני יהוה הנני עליך גם אני ועשיתי בתוכך משפטים לעיני הגוים׃,Hebrew
ועשיתי בך את אשר לא עשיתי ואת אשר לא אעשה כמהו עוד יען כל תועבתיך׃,Hebrew
לכן אבות יאכלו בנים בתוכך ובנים יאכלו אבותם ועשיתי בך שפטים וזריתי את כל שאריתך לכל רוח׃,Hebrew
לכן חי אני נאם אדני יהוה אם לא יען את מקדשי טמאת בכל שקוציך ובכל תועבתיך וגם אני אגרע ולא תחוס עיני וגם אני לא אחמול׃,Hebrew
שלשתיך בדבר ימותו וברעב יכלו בתוכך והשלשית בחרב יפלו סביבותיך והשלישית לכל רוח אזרה וחרב אריק אחריהם׃,Hebrew
וכלה אפי והנחותי חמתי בם והנחמתי וידעו כי אני יהוה דברתי בקנאתי בכלותי חמתי בם׃,Hebrew
ואתנך לחרבה ולחרפה בגוים אשר סביבותיך לעיני כל עובר׃,Hebrew
והיתה חרפה וגדופה מוסר ומשמה לגוים אשר סביבותיך בעשותי בך שפטים באף ובחמה ובתכחות חמה אני יהוה דברתי׃,Hebrew
בשלחי את חצי הרעב הרעים בהם אשר היו למשחית אשר אשלח אותם לשחתכם ורעב אסף עליכם ושברתי לכם מטה לחם׃,Hebrew
ושלחתי עליכם רעב וחיה רעה ושכלך ודבר ודם יעבר בך וחרב אביא עליך אני יהוה דברתי׃,Hebrew
ויהי דבר יהוה אלי לאמר׃,Hebrew
בן אדם שים פניך אל הרי ישראל והנבא אליהם׃,Hebrew
ואמרת הרי ישראל שמעו דבר אדני יהוה כה אמר אדני יהוה להרים ולגבעות לאפיקים ולגאית הנני אני מביא עליכם חרב ואבדתי במותיכם׃,Hebrew
ונשמו מזבחותיכם ונשברו חמניכם והפלתי חלליכם לפני גלוליכם׃,Hebrew
ונתתי את פגרי בני ישראל לפני גלוליהם וזריתי את עצמותיכם סביבות מזבחותיכם׃,Hebrew
בכל מושבותיכם הערים תחרבנה והבמות תישמנה למען יחרבו ויאשמו מזבחותיכם ונשברו ונשבתו גלוליכם ונגדעו חמניכם ונמחו מעשיכם׃,Hebrew
ונפל חלל בתוככם וידעתם כי אני יהוה׃,Hebrew
והותרתי בהיות לכם פליטי חרב בגוים בהזרותיכם בארצות׃,Hebrew
וזכרו פליטיכם אותי בגוים אשר נשבו שם אשר נשברתי את לבם הזונה אשר סר מעלי ואת עיניהם הזנות אחרי גלוליהם ונקטו בפניהם אל הרעות אשר עשו לכל תועבתיהם׃,Hebrew
וידעו כי אני יהוה לא אל חנם דברתי לעשות להם הרעה הזאת׃,Hebrew
כה אמר אדני יהוה הכה בכפך ורקע ברגלך ואמר אח אל כל תועבות רעות בית ישראל אשר בחרב ברעב ובדבר יפלו׃,Hebrew
הרחוק בדבר ימות והקרוב בחרב יפול והנשאר והנצור ברעב ימות וכליתי חמתי בם׃,Hebrew
וידעתם כי אני יהוה בהיות חלליהם בתוך גלוליהם סביבות מזבחותיהם אל כל גבעה רמה בכל ראשי ההרים ותחת כל עץ רענן ותחת כל אלה עבתה מקום אשר נתנו שם ריח ניחח לכל גלוליהם׃,Hebrew
ונטיתי את ידי עליהם ונתתי את הארץ שממה ומשמה ממדבר דבלתה בכל מושבותיהם וידעו כי אני יהוה׃,Hebrew
ויהי דבר יהוה אלי לאמר׃,Hebrew
ואתה בן אדם כה אמר אדני יהוה לאדמת ישראל קץ בא הקץ על ארבעת כנפות הארץ׃,Hebrew
עתה הקץ עליך ושלחתי אפי בך ושפטתיך כדרכיך ונתתי עליך את כל תועבתיך׃,Hebrew
ולא תחוס עיני עליך ולא אחמול כי דרכיך עליך אתן ותועבותיך בתוכך תהיין וידעתם כי אני יהוה׃,Hebrew
כה אמר אדני יהוה רעה אחת רעה הנה באה׃,Hebrew
קץ בא בא הקץ הקיץ אליך הנה באה׃,Hebrew
באה הצפירה אליך יושב הארץ בא העת קרוב היום מהומה ולא הד הרים׃,Hebrew
עתה מקרוב אשפוך חמתי עליך וכליתי אפי בך ושפטתיך כדרכיך ונתתי עליך את כל תועבותיך׃,Hebrew
ולא תחוס עיני ולא אחמול כדרכיך עליך אתן ותועבותיך בתוכך תהיין וידעתם כי אני יהוה מכה׃,Hebrew
הנה היום הנה באה יצאה הצפרה צץ המטה פרח הזדון׃,Hebrew
החמס קם למטה רשע לא מהם ולא מהמונם ולא מהמהם ולא נה בהם׃,Hebrew
בא העת הגיע היום הקונה אל ישמח והמוכר אל יתאבל כי חרון אל כל המונה׃,Hebrew
כי המוכר אל הממכר לא ישוב ועוד בחיים חיתם כי חזון אל כל המונה לא ישוב ואיש בעונו חיתו לא יתחזקו׃,Hebrew
תקעו בתקוע והכין הכל ואין הלך למלחמה כי חרוני אל כל המונה׃,Hebrew
החרב בחוץ והדבר והרעב מבית אשר בשדה בחרב ימות ואשר בעיר רעב ודבר יאכלנו׃,Hebrew
ופלטו פליטיהם והיו אל ההרים כיוני הגאיות כלם המות איש בעונו׃,Hebrew
כל הידים תרפינה וכל ברכים תלכנה מים׃,Hebrew
וחגרו שקים וכסתה אותם פלצות ואל כל פנים בושה ובכל ראשיהם קרחה׃,Hebrew
כספם בחוצות ישליכו וזהבם לנדה יהיה כספם וזהבם לא יוכל להצילם ביום עברת יהוה נפשם לא ישבעו ומעיהם לא ימלאו כי מכשול עונם היה׃,Hebrew
וצבי עדיו לגאון שמהו וצלמי תועבתם שקוציהם עשו בו על כן נתתיו להם לנדה׃,Hebrew
ונתתיו ביד הזרים לבז ולרשעי הארץ לשלל וחללה׃,Hebrew
והסבותי פני מהם וחללו את צפוני ובאו בה פריצים וחללוה׃,Hebrew
עשה הרתוק כי הארץ מלאה משפט דמים והעיר מלאה חמס׃,Hebrew
והבאתי רעי גוים וירשו את בתיהם והשבתי גאון עזים ונחלו מקדשיהם׃,Hebrew
קפדה בא ובקשו שלום ואין׃,Hebrew
הוה על הוה תבוא ושמעה אל שמועה תהיה ובקשו חזון מנביא ותורה תאבד מכהן ועצה מזקנים׃,Hebrew
המלך יתאבל ונשיא ילבש שממה וידי עם הארץ תבהלנה מדרכם אעשה אותם ובמשפטיהם אשפטם וידעו כי אני יהוה׃,Hebrew
ויהי בשנה הששית בששי בחמשה לחדש אני יושב בביתי וזקני יהודה יושבים לפני ותפל עלי שם יד אדני יהוה׃,Hebrew
ואראה והנה דמות כמראה אש ממראה מתניו ולמטה אש וממתניו ולמעלה כמראה זהר כעין החשמלה׃,Hebrew
וישלח תבנית יד ויקחני בציצת ראשי ותשא אתי רוח בין הארץ ובין השמים ותבא אתי ירושלמה במראות אלהים אל פתח שער הפנימית הפונה צפונה אשר שם מושב סמל הקנאה המקנה׃,Hebrew
והנה שם כבוד אלהי ישראל כמראה אשר ראיתי בבקעה׃,Hebrew
ויאמר אלי בן אדם שא נא עיניך דרך צפונה ואשא עיני דרך צפונה והנה מצפון לשער המזבח סמל הקנאה הזה בבאה׃,Hebrew
ויאמר אלי בן אדם הראה אתה מהם עשים תועבות גדלות אשר בית ישראל עשים פה לרחקה מעל מקדשי ועוד תשוב תראה תועבות גדלות׃,Hebrew
ויבא אתי אל פתח החצר ואראה והנה חר אחד בקיר׃,Hebrew
ויאמר אלי בן אדם חתר נא בקיר ואחתר בקיר והנה פתח אחד׃,Hebrew
ויאמר אלי בא וראה את התועבות הרעות אשר הם עשים פה׃,Hebrew
ואבוא ואראה והנה כל תבנית רמש ובהמה שקץ וכל גלולי בית ישראל מחקה על הקיר סביב סביב׃,Hebrew
ושבעים איש מזקני בית ישראל ויאזניהו בן שפן עמד בתוכם עמדים לפניהם ואיש מקטרתו בידו ועתר ענן הקטרת עלה׃,Hebrew
ויאמר אלי הראית בן אדם אשר זקני בית ישראל עשים בחשך איש בחדרי משכיתו כי אמרים אין יהוה ראה אתנו עזב יהוה את הארץ׃,Hebrew
ויאמר אלי עוד תשוב תראה תועבות גדלות אשר המה עשים׃,Hebrew
ויבא אתי אל פתח שער בית יהוה אשר אל הצפונה והנה שם הנשים ישבות מבכות את התמוז׃,Hebrew
ויאמר אלי הראית בן אדם עוד תשוב תראה תועבות גדלות מאלה׃,Hebrew
ויבא אתי אל חצר בית יהוה הפנימית והנה פתח היכל יהוה בין האולם ובין המזבח כעשרים וחמשה איש אחריהם אל היכל יהוה ופניהם קדמה והמה משתחויתם קדמה לשמש׃,Hebrew
ויאמר אלי הראית בן אדם הנקל לבית יהודה מעשות את התועבות אשר עשו פה כי מלאו את הארץ חמס וישבו להכעיסני והנם שלחים את הזמורה אל אפם׃,Hebrew
וגם אני אעשה בחמה לא תחוס עיני ולא אחמל וקראו באזני קול גדול ולא אשמע אותם׃,Hebrew
ויקרא באזני קול גדול לאמר קרבו פקדות העיר ואיש כלי משחתו בידו׃,Hebrew
והנה ששה אנשים באים מדרך שער העליון אשר מפנה צפונה ואיש כלי מפצו בידו ואיש אחד בתוכם לבש בדים וקסת הספר במתניו ויבאו ויעמדו אצל מזבח הנחשת׃,Hebrew
וכבוד אלהי ישראל נעלה מעל הכרוב אשר היה עליו אל מפתן הבית ויקרא אל האיש הלבש הבדים אשר קסת הספר במתניו׃,Hebrew
ויאמר יהוה אלו עבר בתוך העיר בתוך ירושלם והתוית תו על מצחות האנשים הנאנחים והנאנקים על כל התועבות הנעשות בתוכה׃,Hebrew
ולאלה אמר באזני עברו בעיר אחריו והכו על תחס עיניכם ואל תחמלו׃,Hebrew
זקן בחור ובתולה וטף ונשים תהרגו למשחית ועל כל איש אשר עליו התו אל תגשו וממקדשי תחלו ויחלו באנשים הזקנים אשר לפני הבית׃,Hebrew
ויאמר אליהם טמאו את הבית ומלאו את החצרות חללים צאו ויצאו והכו בעיר׃,Hebrew
ויהי כהכותם ונאשאר אני ואפלה על פני ואזעק ואמר אהה אדני יהוה המשחית אתה את כל שארית ישראל בשפכך את חמתך על ירושלם׃,Hebrew
ויאמר אלי עון בית ישראל ויהודה גדול במאד מאד ותמלא הארץ דמים והעיר מלאה מטה כי אמרו עזב יהוה את הארץ ואין יהוה ראה׃,Hebrew
וגם אני לא תחוס עיני ולא אחמל דרכם בראשם נתתי׃,Hebrew
והנה האיש לבש הבדים אשר הקסת במתניו משיב דבר לאמר עשיתי כאשר צויתני׃,Hebrew
ואראה והנה אל הרקיע אשר על ראש הכרבים כאבן ספיר כמראה דמות כסא נראה עליהם׃,Hebrew
ויאמר אל האיש לבש הבדים ויאמר בא אל בינות לגלגל אל תחת לכרוב ומלא חפניך גחלי אש מבינות לכרבים וזרק על העיר ויבא לעיני׃,Hebrew
והכרבים עמדים מימין לבית בבאו האיש והענן מלא את החצר הפנימית׃,Hebrew
וירם כבוד יהוה מעל הכרוב על מפתן הבית וימלא הבית את הענן והחצר מלאה את נגה כבוד יהוה׃,Hebrew
וקול כנפי הכרובים נשמע עד החצר החיצנה כקול אל שדי בדברו׃,Hebrew
ויהי בצותו את האיש לבש הבדים לאמר קח אש מבינות לגלגל מבינות לכרובים ויבא ויעמד אצל האופן׃,Hebrew
וישלח הכרוב את ידו מבינות לכרובים אל האש אשר בינות הכרבים וישא ויתן אל חפני לבש הבדים ויקח ויצא׃,Hebrew
וירא לכרבים תבנית יד אדם תחת כנפיהם׃,Hebrew
ואראה והנה ארבעה אופנים אצל הכרובים אופן אחד אצל הכרוב אחד ואופן אחד אצל הכרוב אחד ומראה האופנים כעין אבן תרשיש׃,Hebrew
ומראיהם דמות אחד לארבעתם כאשר יהיה האופן בתוך האופן׃,Hebrew
בלכתם אל ארבעת רבעיהם ילכו לא יסבו בלכתם כי המקום אשר יפנה הראש אחריו ילכו לא יסבו בלכתם׃,Hebrew
וכל בשרם וגבהם וידיהם וכנפיהם והאופנים מלאים עינים סביב לארבעתם אופניהם׃,Hebrew
לאופנים להם קורא הגלגל באזני׃,Hebrew
וארבעה פנים לאחד פני האחד פני הכרוב ופני השני פני אדם והשלישי פני אריה והרביעי פני נשר׃,Hebrew
וירמו הכרובים היא החיה אשר ראיתי בנהר כבר׃,Hebrew
ובלכת הכרובים ילכו האופנים אצלם ובשאת הכרובים את כנפיהם לרום מעל הארץ לא יסבו האופנים גם הם מאצלם׃,Hebrew
בעמדם יעמדו וברומם ירומו אותם כי רוח החיה בהם׃,Hebrew
ויצא כבוד יהוה מעל מפתן הבית ויעמד על הכרובים׃,Hebrew
וישאו הכרובים את כנפיהם וירומו מן הארץ לעיני בצאתם והאופנים לעמתם ויעמד פתח שער בית יהוה הקדמוני וכבוד אלהי ישראל עליהם מלמעלה׃,Hebrew
היא החיה אשר ראיתי תחת אלהי ישראל בנהר כבר ואדע כי כרובים המה׃,Hebrew
ארבעה ארבעה פנים לאחד וארבע כנפים לאחד ודמות ידי אדם תחת כנפיהם׃,Hebrew
ודמות פניהם המה הפנים אשר ראיתי על נהר כבר מראיהם ואותם איש אל עבר פניו ילכו׃,Hebrew
ותשא אתי רוח ותבא אתי אל שער בית יהוה הקדמוני הפונה קדימה והנה בפתח השער עשרים וחמשה איש ואראה בתוכם את יאזניה בן עזר ואת פלטיהו בן בניהו שרי העם׃,Hebrew
ויאמר אלי בן אדם אלה האנשים החשבים און והיעצים עצת רע בעיר הזאת׃,Hebrew
האמרים לא בקרוב בנות בתים היא הסיר ואנחנו הבשר׃,Hebrew
לכן הנבא עליהם הנבא בן אדם׃,Hebrew
ותפל עלי רוח יהוה ויאמר אלי אמר כה אמר יהוה כן אמרתם בית ישראל ומעלות רוחכם אני ידעתיה׃,Hebrew
הרביתם חלליכם בעיר הזאת ומלאתם חוצתיה חלל׃,Hebrew
לכן כה אמר אדני יהוה חלליכם אשר שמתם בתוכה המה הבשר והיא הסיר ואתכם הוציא מתוכה׃,Hebrew
חרב יראתם וחרב אביא עליכם נאם אדני יהוה׃,Hebrew
והוצאתי אתכם מתוכה ונתתי אתכם ביד זרים ועשיתי בכם שפטים׃,Hebrew
בחרב תפלו על גבול ישראל אשפוט אתכם וידעתם כי אני יהוה׃,Hebrew
היא לא תהיה לכם לסיר ואתם תהיו בתוכה לבשר אל גבול ישראל אשפט אתכם׃,Hebrew
וידעתם כי אני יהוה אשר בחקי לא הלכתם ומשפטי לא עשיתם וכמשפטי הגוים אשר סביבותיכם עשיתם׃,Hebrew
ויהי כהנבאי ופלטיהו בן בניה מת ואפל על פני ואזעק קול גדול ואמר אהה אדני יהוה כלה אתה עשה את שארית ישראל׃,Hebrew
ויהי דבר יהוה אלי לאמר׃,Hebrew
בן אדם אחיך אחיך אנשי גאלתך וכל בית ישראל כלה אשר אמרו להם ישבי ירושלם רחקו מעל יהוה לנו היא נתנה הארץ למורשה׃,Hebrew
לכן אמר כה אמר אדני יהוה כי הרחקתים בגוים וכי הפיצותים בארצות ואהי להם למקדש מעט בארצות אשר באו שם׃,Hebrew
לכן אמר כה אמר אדני יהוה וקבצתי אתכם מן העמים ואספתי אתכם מן הארצות אשר נפצותם בהם ונתתי לכם את אדמת ישראל׃,Hebrew
ובאו שמה והסירו את כל שקוציה ואת כל תועבתיה ממנה׃,Hebrew
וננתי להם לב אחד ורוח חדשה אתן בקרבכם והסרתי לב האבן מבשרם ונתתי להם לב בשר׃,Hebrew
למען בחקתי ילכו ואת משפטי ישמרו ועשו אתם והיו לי לעם ואני אהיה להם לאלהים׃,Hebrew
ואל לב שקוציהם ותועבותיהם לבם הלך דרכם בראשם נתתי נאם אדני יהוה׃,Hebrew
וישאו הכרובים את כנפיהם והאופנים לעמתם וכבוד אלהי ישראל עליהם מלמעלה׃,Hebrew
ויעל כבוד יהוה מעל תוך העיר ויעמד על ההר אשר מקדם לעיר׃,Hebrew
ורוח נשאתני ותבאני כשדימה אל הגולה במראה ברוח אלהים ויעל מעלי המראה אשר ראיתי׃,Hebrew
ואדבר אל הגולה את כל דברי יהוה אשר הראני׃,Hebrew
ויהי דבר יהוה אלי לאמר׃,Hebrew
בן אדם בתוך בית המרי אתה ישב אשר עינים להם לראות ולא ראו אזנים להם לשמע ולא שמעו כי בית מרי הם׃,Hebrew
ואתה בן אדם עשה לך כלי גולה וגלה יומם לעיניהם וגלית ממקומך אל מקום אחר לעיניהם אולי יראו כי בית מרי המה׃,Hebrew
והוצאת כליך ככלי גולה יומם לעיניהם ואתה תצא בערב לעיניהם כמוצאי גולה׃,Hebrew
לעיניהם חתר לך בקיר והוצאת בו׃,Hebrew
לעיניהם על כתף תשא בעלטה תוציא פניך תכסה ולא תראה את הארץ כי מופת נתתיך לבית ישראל׃,Hebrew
ואעש כן כאשר צויתי כלי הוצאתי ככלי גולה יומם ובערב חתרתי לי בקיר ביד בעלטה הוצאתי על כתף נשאתי לעיניהם׃,Hebrew
ויהי דבר יהוה אלי בבקר לאמר׃,Hebrew
בן אדם הלא אמרו אליך בית ישראל בית המרי מה אתה עשה׃,Hebrew
אמר אליהם כה אמר אדני יהוה הנשיא המשא הזה בירושלם וכל בית ישראל אשר המה בתוכם׃,Hebrew
אמר אני מופתכם כאשר עשיתי כן יעשה להם בגולה בשבי ילכו׃,Hebrew
והנשיא אשר בתוכם אל כתף ישא בעלטה ויצא בקיר יחתרו להוציא בו פניו יכסה יען אשר לא יראה לעין הוא את הארץ׃,Hebrew
ופרשתי את רשתי עליו ונתפש במצודתי והבאתי אתו בבלה ארץ כשדים ואותה לא יראה ושם ימות׃,Hebrew
וכל אשר סביבתיו עזרה וכל אגפיו אזרה לכל רוח וחרב אריק אחריהם׃,Hebrew
וידעו כי אני יהוה בהפיצי אותם בגוים וזריתי אותם בארצות׃,Hebrew
והותרתי מהם אנשי מספר מחרב מרעב ומדבר למען יספרו את כל תועבותיהם בגוים אשר באו שם וידעו כי אני יהוה׃,Hebrew
ויהי דבר יהוה אלי לאמר׃,Hebrew
בן אדם לחמך ברעש תאכל ומימיך ברגזה ובדאגה תשתה׃,Hebrew
ואמרת אל עם הארץ כה אמר אדני יהוה ליושבי ירושלם אל אדמת ישראל לחמם בדאגה יאכלו ומימיהם בשממון ישתו למען תשם ארצה ממלאה מחמס כל הישבים בה׃,Hebrew
והערים הנושבות תחרבנה והארץ שממה תהיה וידעתם כי אני יהוה׃,Hebrew
ויהי דבר יהוה אלי לאמר׃,Hebrew
בן אדם מה המשל הזה לכם על אדמת ישראל לאמר יארכו הימים ואבד כל חזון׃,Hebrew
לכן אמר אליהם כה אמר אדני יהוה השבתי את המשל הזה ולא ימשלו אתו עוד בישראל כי אם דבר אליהם קרבו הימים ודבר כל חזון׃,Hebrew
כי לא יהיה עוד כל חזון שוא ומקסם חלק בתוך בית ישראל׃,Hebrew
כי אני יהוה אדבר את אשר אדבר דבר ויעשה לא תמשך עוד כי בימיכם בית המרי אדבר דבר ועשיתיו נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם הנה בית ישראל אמרים החזון אשר הוא חזה לימים רבים ולעתים רחוקות הוא נבא׃,Hebrew
לכן אמר אליהם כה אמר אדני יהוה לא תמשך עוד כל דברי אשר אדבר דבר ויעשה נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם הנבא אל נביאי ישראל הנבאים ואמרת לנביאי מלבם שמעו דבר יהוה׃,Hebrew
כה אמר אדני יהוה הוי על הנביאים הנבלים אשר הלכים אחר רוחם ולבלתי ראו׃,Hebrew
כשעלים בחרבות נביאיך ישראל היו׃,Hebrew
לא עליתם בפרצות ותגדרו גדר על בית ישראל לעמד במלחמה ביום יהוה׃,Hebrew
חזו שוא וקסם כזב האמרים נאם יהוה ויהוה לא שלחם ויחלו לקים דבר׃,Hebrew
הלוא מחזה שוא חזיתם ומקסם כזב אמרתם ואמרים נאם יהוה ואני לא דברתי׃,Hebrew
לכן כה אמר אדני יהוה יען דברכם שוא וחזיתם כזב לכן הנני אליכם נאם אדני יהוה׃,Hebrew
והיתה ידי אל הנביאים החזים שוא והקסמים כזב בסוד עמי לא יהיו ובכתב בית ישראל לא יכתבו ואל אדמת ישראל לא יבאו וידעתם כי אני אדני יהוה׃,Hebrew
יען וביען הטעו את עמי לאמר שלום ואין שלום והוא בנה חיץ והנם טחים אתו תפל׃,Hebrew
אמר אל טחי תפל ויפל היה גשם שוטף ואתנה אבני אלגביש תפלנה ורוח סערות תבקע׃,Hebrew
והנה נפל הקיר הלוא יאמר אליכם איה הטיח אשר טחתם׃,Hebrew
לכן כה אמר אדני יהוה ובקעתי רוח סערות בחמתי וגשם שטף באפי יהיה ואבני אלגביש בחמה לכלה׃,Hebrew
והרסתי את הקיר אשר טחתם תפל והגעתיהו אל הארץ ונגלה יסדו ונפלה וכליתם בתוכה וידעתם כי אני יהוה׃,Hebrew
וכליתי את חמתי בקיר ובטחים אתו תפל ואמר לכם אין הקיר ואין הטחים אתו׃,Hebrew
נביאי ישראל הנבאים אל ירושלם והחזים לה חזון שלם ואין שלם נאם אדני יהוה׃,Hebrew
ואתה בן אדם שים פניך אל בנות עמך המתנבאות מלבהן והנבא עליהן׃,Hebrew
ואמרת כה אמר אדני יהוה הוי למתפרות כסתות על כל אצילי ידי ועשות המספחות על ראש כל קומה לצודד נפשות הנפשות תצודדנה לעמי ונפשות לכנה תחיינה׃,Hebrew
ותחללנה אתי אל עמי בשעלי שערים ובפתותי לחם להמית נפשות אשר לא תמותנה ולחיות נפשות אשר לא תחיינה בכזבכם לעמי שמעי כזב׃,Hebrew
לכן כה אמר אדני יהוה הנני אל כסתותיכנה אשר אתנה מצדדות שם את הנפשות לפרחות וקרעתי אתם מעל זרועתיכם ושלחתי את הנפשות אשר אתם מצדדות את נפשים לפרחת׃,Hebrew
וקרעתי את מספחתיכם והצלתי את עמי מידכן ולא יהיו עוד בידכן למצודה וידעתן כי אני יהוה׃,Hebrew
יען הכאות לב צדיק שקר ואני לא הכאבתיו ולחזק ידי רשע לבלתי שוב מדרכו הרע להחיתו׃,Hebrew
לכן שוא לא תחזינה וקסם לא תקסמנה עוד והצלתי את עמי מידכן וידעתן כי אני יהוה׃,Hebrew
ויבוא אלי אנשים מזקני ישראל וישבו לפני׃,Hebrew
ויהי דבר יהוה אלי לאמר׃,Hebrew
בן אדם האנשים האלה העלו גלוליהם על לבם ומכשול עונם נתנו נכח פניהם האדרש אדרש להם׃,Hebrew
לכן דבר אותם ואמרת אליהם כה אמר אדני יהוה איש איש מבית ישראל אשר יעלה את גלוליו אל לבו ומכשול עונו ישים נכח פניו ובא אל הנביא אני יהוה נעניתי לו בה ברב גלוליו׃,Hebrew
למען תפש את בית ישראל בלבם אשר נזרו מעלי בגלוליהם כלם׃,Hebrew
לכן אמר אל בית ישראל כה אמר אדני יהוה שובו והשיבו מעל גלוליכם ומעל כל תועבתיכם השיבו פניכם׃,Hebrew
כי איש איש מבית ישראל ומהגר אשר יגור בישראל וינזר מאחרי ויעל גלוליו אל לבו ומכשול עונו ישים נכח פניו ובא אל הנביא לדרש לו בי אני יהוה נענה לו בי׃,Hebrew
ונתתי פני באיש ההוא והשמתיהו לאות ולמשלים והכרתיו מתוך עמי וידעתם כי אני יהוה׃,Hebrew
והנביא כי יפתה ודבר דבר אני יהוה פתיתי את הנביא ההוא ונטיתי את ידי עליו והשמדתיו מתוך עמי ישראל׃,Hebrew
ונשאו עונם כעון הדרש כעון הנביא יהיה׃,Hebrew
למען לא יתעו עוד בית ישראל מאחרי ולא יטמאו עוד בכל פשעיהם והיו לי לעם ואני אהיה להם לאלהים נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם ארץ כי תחטא לי למעל מעל ונטיתי ידי עליה ושברתי לה מטה לחם והשלחתי בה רעב והכרתי ממנה אדם ובהמה׃,Hebrew
והיו שלשת האנשים האלה בתוכה נח דנאל ואיוב המה בצדקתם ינצלו נפשם נאם אדני יהוה׃,Hebrew
לו חיה רעה אעביר בארץ ושכלתה והיתה שממה מבלי עובר מפני החיה׃,Hebrew
שלשת האנשים האלה בתוכה חי אני נאם אדני יהוה אם בנים ואם בנות יצילו המה לבדם ינצלו והארץ תהיה שממה׃,Hebrew
או חרב אביא על הארץ ההיא ואמרתי חרב תעבר בארץ והכרתי ממנה אדם ובהמה׃,Hebrew
ושלשת האנשים האלה בתוכה חי אני נאם אדני יהוה לא יצילו בנים ובנות כי הם לבדם ינצלו׃,Hebrew
או דבר אשלח אל הארץ ההיא ושפכתי חמתי עליה בדם להכרית ממנה אדם ובהמה׃,Hebrew
ונח דנאל ואיוב בתוכה חי אני נאם אדני יהוה אם בן אם בת יצילו המה בצדקתם יצילו נפשם׃,Hebrew
כי כה אמר אדני יהוה אף כי ארבעת שפטי הרעים חרב ורעב וחיה רעה ודבר שלחתי אל ירושלם להכרית ממנה אדם ובהמה׃,Hebrew
והנה נותרה בה פלטה המוצאים בנים ובנות הנם יוצאים אליכם וראיתם את דרכם ואת עלילותם ונחמתם על הרעה אשר הבאתי על ירושלם את כל אשר הבאתי עליה׃,Hebrew
ונחמו אתכם כי תראו את דרכם ואת עלילותם וידעתם כי לא חנם עשיתי את כל אשר עשיתי בה נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם מה יהיה עץ הגפן מכל עץ הזמורה אשר היה בעצי היער׃,Hebrew
היקח ממנו עץ לעשות למלאכה אם יקחו ממנו יתד לתלות עליו כל כלי׃,Hebrew
הנה לאש נתן לאכלה את שני קצותיו אכלה האש ותוכו נחר היצלח למלאכה׃,Hebrew
הנה בהיותו תמים לא יעשה למלאכה אף כי אש אכלתהו ויחר ונעשה עוד למלאכה׃,Hebrew
לכן כה אמר אדני יהוה כאשר עץ הגפן בעץ היער אשר נתתיו לאש לאכלה כן נתתי את ישבי ירושלם׃,Hebrew
ונתתי את פני בהם מהאש יצאו והאש תאכלם וידעתם כי אני יהוה בשומי את פני בהם׃,Hebrew
ונתתי את הארץ שממה יען מעלו מעל נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם הודע את ירושלם את תועבתיה׃,Hebrew
ואמרת כה אמר אדני יהוה לירושלם מכרתיך ומלדתיך מארץ הכנעני אביך האמרי ואמך חתית׃,Hebrew
ומולדותיך ביום הולדת אתך לא כרת שרך ובמים לא רחצת למשעי והמלח לא המלחת והחתל לא חתלת׃,Hebrew
לא חסה עליך עין לעשות לך אחת מאלה לחמלה עליך ותשלכי אל פני השדה בגעל נפשך ביום הלדת אתך׃,Hebrew
ואעבר עליך ואראך מתבוססת בדמיך ואמר לך בדמיך חיי ואמר לך בדמיך חיי׃,Hebrew
רבבה כצמח השדה נתתיך ותרבי ותגדלי ותבאי בעדי עדיים שדים נכנו ושערך צמח ואת ערם ועריה׃,Hebrew
ואעבר עליך ואראך והנה עתך עת דדים ואפרש כנפי עליך ואכסה ערותך ואשבע לך ואבוא בברית אתך נאם אדני יהוה ותהיי לי׃,Hebrew
וארחצך במים ואשטף דמיך מעליך ואסכך בשמן׃,Hebrew
ואלבישך רקמה ואנעלך תחש ואחבשך בשש ואכסך משי׃,Hebrew
ואעדך עדי ואתנה צמידים על ידיך ורביד על גרונך׃,Hebrew
ואתן נזם על אפך ועגילים על אזניך ועטרת תפארת בראשך׃,Hebrew
ותעדי זהב וכסף ומלבושך ששי ומשי ורקמה סלת ודבש ושמן אכלתי ותיפי במאד מאד ותצלחי למלוכה׃,Hebrew
ויצא לך שם בגוים ביפיך כי כליל הוא בהדרי אשר שמתי עליך נאם אדני יהוה׃,Hebrew
ותבטחי ביפיך ותזני על שמך ותשפכי את תזנותיך על כל עובר לו יהי׃,Hebrew
ותקחי מבגדיך ותעשי לך במות טלאות ותזני עליהם לא באות ולא יהיה׃,Hebrew
ותקחי כלי תפארתך מזהבי ומכספי אשר נתתי לך ותעשי לך צלמי זכר ותזני בם׃,Hebrew
ותקחי את בגדי רקמתך ותכסים ושמני וקטרתי נתתי לפניהם׃,Hebrew
ולחמי אשר נתתי לך סלת ושמן ודבש האכלתיך ונתתיהו לפניהם לריח ניחח ויהי נאם אדני יהוה׃,Hebrew
ותקחי את בניך ואת בנותיך אשר ילדת לי ותזבחים להם לאכול המעט מתזנתך׃,Hebrew
ותשחטי את בני ותתנים בהעביר אותם להם׃,Hebrew
ואת כל תועבתיך ותזנתיך לא זכרתי את ימי נעוריך בהיותך ערם ועריה מתבוססת בדמך היית׃,Hebrew
ויהי אחרי כל רעתך אוי אוי לך נאם אדני יהוה׃,Hebrew
ותבני לך גב ותעשי לך רמה בכל רחוב׃,Hebrew
אל כל ראש דרך בנית רמתך ותתעבי את יפיך ותפשקי את רגליך לכל עובר ותרבי את תזנתך׃,Hebrew
ותזני אל בני מצרים שכניך גדלי בשר ותרבי את תזנתך להכעיסני׃,Hebrew
והנה נטיתי ידי עליך ואגרע חקך ואתנך בנפש שנאותיך בנות פלשתים הנכלמות מדרכך זמה׃,Hebrew
ותזני אל בני אשור מבלתי שבעתך ותזנים וגם לא שבעת׃,Hebrew
ותרבי את תזנותך אל ארץ כנען כשדימה וגם בזאת לא שבעת׃,Hebrew
מה אמלה לבתך נאם אדני יהוה בעשותך את כל אלה מעשה אשה זונה שלטת׃,Hebrew
בבנותיך גבך בראש כל דרך ורמתך עשיתי בכל רחוב ולא הייתי כזונה לקלס אתנן׃,Hebrew
האשה המנאפת תחת אישה תקח את זרים׃,Hebrew
לכל זנות יתנו נדה ואת נתת את נדניך לכל מאהביך ותשחדי אותם לבוא אליך מסביב בתזנותיך׃,Hebrew
ויהי בך הפך מן הנשים בתזנותיך ואחריך לא זונה ובתתך אתנן ואתנן לא נתן לך ותהי להפך׃,Hebrew
לכן זונה שמעי דבר יהוה׃,Hebrew
כה אמר אדני יהוה יען השפך נחשתך ותגלה ערותך בתזנותיך על מאהביך ועל כל גלולי תועבותיך וכדמי בניך אשר נתת להם׃,Hebrew
לכן הנני מקבץ את כל מאהביך אשר ערבת עליהם ואת כל אשר אהבת על כל אשר שנאת וקבצתי אתם עליך מסביב וגליתי ערותך אלהם וראו את כל ערותך׃,Hebrew
ושפטתיך משפטי נאפות ושפכת דם ונתתיך דם חמה וקנאה׃,Hebrew
ונתתי אותך בידם והרסו גבך ונתצו רמתיך והפשיטו אותך בגדיך ולקחו כלי תפארתך והניחוך עירם ועריה׃,Hebrew
והעלו עליך קהל ורגמו אותך באבן ובתקוך בחרבותם׃,Hebrew
ושרפו בתיך באש ועשו בך שפטים לעיני נשים רבות והשבתיך מזונה וגם אתנן לא תתני עוד׃,Hebrew
והנחתי חמתי בך וסרה קנאתי ממך ושקטתי ולא אכעס עוד׃,Hebrew
יען אשר לא זכרתי את ימי נעוריך ותרגזי לי בכל אלה וגם אני הא דרכך בראש נתתי נאם אדני יהוה ולא עשיתי את הזמה על כל תועבתיך׃,Hebrew
הנה כל המשל עליך ימשל לאמר כאמה בתה׃,Hebrew
בת אמך את געלת אישה ובניה ואחות אחותך את אשר געלו אנשיהן ובניהן אמכן חתית ואביכן אמרי׃,Hebrew
ואחותך הגדולה שמרון היא ובנותיה היושבת על שמאולך ואחותך הקטנה ממך היושבת מימינך סדם ובנותיה׃,Hebrew
ולא בדרכיהן הלכת ובתועבותיהן עשיתי כמעט קט ותשחתי מהן בכל דרכיך׃,Hebrew
חי אני נאם אדני יהוה אם עשתה סדם אחותך היא ובנותיה כאשר עשית את ובנותיך׃,Hebrew
הנה זה היה עון סדם אחותך גאון שבעת לחם ושלות השקט היה לה ולבנותיה ויד עני ואביון לא החזיקה׃,Hebrew
ותגבהינה ותעשינה תועבה לפני ואסיר אתהן כאשר ראיתי׃,Hebrew
ושמרון כחצי חטאתיך לא חטאה ותרבי את תועבותיך מהנה ותצדקי את אחותך בכל תועבתיך אשר עשיתי׃,Hebrew
גם את שאי כלמתך אשר פללת לאחותך בחטאתיך אשר התעבת מהן תצדקנה ממך וגם את בושי ושאי כלמתך בצדקתך אחיותך׃,Hebrew
ושבתי את שבותהן את שבית סדם ובנותיה ואת שבית שמרון ובנותיה ושבית שביתיך בתוכהנה׃,Hebrew
למען תשאי כלמתך ונכלמת מכל אשר עשית בנחמך אתן׃,Hebrew
ואחותיך סדם ובנותיה תשבן לקדמתן ושמרון ובנותיה תשבן לקדמתן ואת ובנותיך תשבינה לקדמתכן׃,Hebrew
ולוא היתה סדם אחותך לשמועה בפיך ביום גאוניך׃,Hebrew
בטרם תגלה רעתך כמו עת חרפת בנות ארם וכל סביבותיה בנות פלשתים השאטות אותך מסביב׃,Hebrew
את זמתך ואת תועבותיך את נשאתים נאם יהוה׃,Hebrew
כי כה אמר אדני יהוה ועשית אותך כאשר עשית אשר בזית אלה להפר ברית׃,Hebrew
וזכרתי אני את בריתי אותך בימי נעוריך והקמותי לך ברית עולם׃,Hebrew
וזכרת את דרכיך ונכלמת בקחתך את אחותיך הגדלות ממך אל הקטנות ממך ונתתי אתהן לך לבנות ולא מבריתך׃,Hebrew
והקימותי אני את בריתי אתך וידעת כי אני יהוה׃,Hebrew
למען תזכרי ובשת ולא יהיה לך עוד פתחון פה מפני כלמתך בכפרי לך לכל אשר עשית נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם חוד חידה ומשל משל אל בית ישראל׃,Hebrew
ואמרת כה אמר אדני יהוה הנשר הגדול גדול הכנפים ארך האבר מלא הנוצה אשר לו הרקמה בא אל הלבנון ויקח את צמרת הארז׃,Hebrew
את ראש יניקותיו קטף ויביאהו אל ארץ כנען בעיר רכלים שמו׃,Hebrew
ויקח מזרע הארץ ויתנהו בשדה זרע קח על מים רבים צפצפה שמו׃,Hebrew
ויצמח ויהי לגפן סרחת שפלת קומה לפנות דליותיו אליו ושרשיו תחתיו יהיו ותהי לגפן ותעש בדים ותשלח פארות׃,Hebrew
ויהי נשר אחד גדול גדול כנפים ורב נוצה והנה הגפן הזאת כפנה שרשיה עליו ודליותיו שלחה לו להשקות אותה מערגות מטעה׃,Hebrew
אל שדה טוב אל מים רבים היא שתולה לעשות ענף ולשאת פרי להיות לגפן אדרת׃,Hebrew
אמר כה אמר אדני יהוה תצלח הלוא את שרשיה ינתק ואת פריה יקוסס ויבש כל טרפי צמחה תיבש ולא בזרע גדולה ובעם רב למשאות אותה משרשיה׃,Hebrew
והנה שתולה התצלח הלוא כגעת בה רוח הקדים תיבש יבש על ערגת צמחה תיבש׃,Hebrew
ויהי דבר יהוה אלי לאמר׃,Hebrew
אמר נא לבית המרי הלא ידעתם מה אלה אמר הנה בא מלך בבל ירושלם ויקח את מלכה ואת שריה ויבא אותם אליו בבלה׃,Hebrew
ויקח מזרע המלוכה ויכרת אתו ברית ויבא אתו באלה ואת אילי הארץ לקח׃,Hebrew
להיות ממלכה שפלה לבלתי התנשא לשמר את בריתו לעמדה׃,Hebrew
וימרד בו לשלח מלאכיו מצרים לתת לו סוסים ועם רב היצלח הימלט העשה אלה והפר ברית ונמלט׃,Hebrew
חי אני נאם אדני יהוה אם לא במקום המלך הממליך אתו אשר בזה את אלתו ואשר הפר את בריתו אתו בתוך בבל ימות׃,Hebrew
ולא בחיל גדול ובקהל רב יעשה אותו פרעה במלחמה בשפך סללה ובבנות דיק להכרית נפשות רבות׃,Hebrew
ובזה אלה להפר ברית והנה נתן ידו וכל אלה עשה לא ימלט׃,Hebrew
לכן כה אמר אדני יהוה חי אני אם לא אלתי אשר בזה ובריתי אשר הפיר ונתתיו בראשו׃,Hebrew
ופרשתי עליו רשתי ונתפש במצודתי והביאותיהו בבלה ונשפטתי אתו שם מעלו אשר מעל בי׃,Hebrew
ואת כל מברחו בכל אגפיו בחרב יפלו והנשארים לכל רוח יפרשו וידעתם כי אני יהוה דברתי׃,Hebrew
כה אמר אדני יהוה ולקחתי אני מצמרת הארז הרמה ונתתי מראש ינקותיו רך אקטף ושתלתי אני על הר גבה ותלול׃,Hebrew
בהר מרום ישראל אשתלנו ונשא ענף ועשה פרי והיה לארז אדיר ושכנו תחתיו כל צפור כל כנף בצל דליותיו תשכנה׃,Hebrew
וידעו כל עצי השדה כי אני יהוה השפלתי עץ גבה הגבהתי עץ שפל הובשתי עץ לח והפרחתי עץ יבש אני יהוה דברתי ועשיתי׃,Hebrew
ויהי דבר יהוה אלי לאמר׃,Hebrew
מה לכם אתם משלים את המשל הזה על אדמת ישראל לאמר אבות יאכלו בסר ושני הבנים תקהינה׃,Hebrew
חי אני נאם אדני יהוה אם יהיה לכם עוד משל המשל הזה בישראל׃,Hebrew
הן כל הנפשות לי הנה כנפש האב וכנפש הבן לי הנה הנפש החטאת היא תמות׃,Hebrew
ואיש כי יהיה צדיק ועשה משפט וצדקה׃,Hebrew
אל ההרים לא אכל ועיניו לא נשא אל גלולי בית ישראל ואת אשת רעהו לא טמא ואל אשה נדה לא יקרב׃,Hebrew
ואיש לא יונה חבלתו חוב ישיב גזלה לא יגזל לחמו לרעב יתן ועירם יכסה בגד׃,Hebrew
בנשך לא יתן ותרבית לא יקח מעול ישיב ידו משפט אמת יעשה בין איש לאיש׃,Hebrew
בחקותי יהלך ומשפטי שמר לעשות אמת צדיק הוא חיה יחיה נאם אדני יהוה׃,Hebrew
והוליד בן פריץ שפך דם ועשה אח מאחד מאלה׃,Hebrew
והוא את כל אלה לא עשה כי גם אל ההרים אכל ואת אשת רעהו טמא׃,Hebrew
עני ואביון הונה גזלות גזל חבל לא ישיב ואל הגלולים נשא עיניו תועבה עשה׃,Hebrew
בנשך נתן ותרבית לקח וחי לא יחיה את כל התועבות האלה עשה מות יומת דמיו בו יהיה׃,Hebrew
והנה הוליד בן וירא את כל חטאת אביו אשר עשה וירא ולא יעשה כהן׃,Hebrew
על ההרים לא אכל ועיניו לא נשא אל גלולי בית ישראל את אשת רעהו לא טמא׃,Hebrew
ואיש לא הונה חבל לא חבל וגזלה לא גזל לחמו לרעב נתן וערום כסה בגד׃,Hebrew
מעני השיב ידו נשך ותרבית לא לקח משפטי עשה בחקותי הלך הוא לא ימות בעון אביו חיה יחיה׃,Hebrew
אביו כי עשק עשק גזל גזל אח ואשר לא טוב עשה בתוך עמיו והנה מת בעונו׃,Hebrew
ואמרתם מדע לא נשא הבן בעון האב והבן משפט וצדקה עשה את כל חקותי שמר ויעשה אתם חיה יחיה׃,Hebrew
הנפש החטאת היא תמות בן לא ישא בעון האב ואב לא ישא בעון הבן צדקת הצדיק עליו תהיה ורשעת רשע עליו תהיה׃,Hebrew
והרשע כי ישוב מכל חטאתו אשר עשה ושמר את כל חקותי ועשה משפט וצדקה חיה יחיה לא ימות׃,Hebrew
כל פשעיו אשר עשה לא יזכרו לו בצדקתו אשר עשה יחיה׃,Hebrew
החפץ אחפץ מות רשע נאם אדני יהוה הלוא בשובו מדרכיו וחיה׃,Hebrew
ובשוב צדיק מצדקתו ועשה עול ככל התועבות אשר עשה הרשע יעשה וחי כל צדקתו אשר עשה לא תזכרנה במעלו אשר מעל ובחטאתו אשר חטא בם ימות׃,Hebrew
ואמרתם לא יתכן דרך אדני שמעו נא בית ישראל הדרכי לא יתכן הלא דרכיכם לא יתכנו׃,Hebrew
בשוב צדיק מצדקתו ועשה עול ומת עליהם בעולו אשר עשה ימות׃,Hebrew
ובשוב רשע מרשעתו אשר עשה ויעש משפט וצדקה הוא את נפשו יחיה׃,Hebrew
ויראה וישוב מכל פשעיו אשר עשה חיו יחיה לא ימות׃,Hebrew
ואמרו בית ישראל לא יתכן דרך אדני הדרכי לא יתכנו בית ישראל הלא דרכיכם לא יתכן׃,Hebrew
לכן איש כדרכיו אשפט אתכם בית ישראל נאם אדני יהוה שובו והשיבו מכל פשעיכם ולא יהיה לכם למכשול עון׃,Hebrew
השליכו מעליכם את כל פשעיכם אשר פשעתם בם ועשו לכם לב חדש ורוח חדשה ולמה תמתו בית ישראל׃,Hebrew
כי לא אחפץ במות המת נאם אדני יהוה והשיבו וחיו׃,Hebrew
ואתה שא קינה אל נשיאי ישראל׃,Hebrew
ואמרת מה אמך לביא בין אריות רבצה בתוך כפרים רבתה גוריה׃,Hebrew
ותעל אחד מגריה כפיר היה וילמד לטרף טרף אדם אכל׃,Hebrew
וישמעו אליו גוים בשחתם נתפש ויבאהו בחחים אל ארץ מצרים׃,Hebrew
ותרא כי נוחלה אבדה תקותה ותקח אחד מגריה כפיר שמתהו׃,Hebrew
ויתהלך בתוך אריות כפיר היה וילמד לטרף טרף אדם אכל׃,Hebrew
וידע אלמנותיו ועריהם החריב ותשם ארץ ומלאה מקול שאגתו׃,Hebrew
ויתנו עליו גוים סביב ממדינות ויפרשו עליו רשתם בשחתם נתפש׃,Hebrew
ויתנהו בסוגר בחחים ויבאהו אל מלך בבל יבאהו במצדות למען לא ישמע קולו עוד אל הרי ישראל׃,Hebrew
אמך כגפן בדמך על מים שתולה פריה וענפה היתה ממים רבים׃,Hebrew
ויהיו לה מטות עז אל שבטי משלים ותגבה קומתו על בין עבתים וירא בגבהו ברב דליתיו׃,Hebrew
ותתש בחמה לארץ השלכה ורוח הקדים הוביש פריה התפרקו ויבשו מטה עזה אש אכלתהו׃,Hebrew
ועתה שתולה במדבר בארץ ציה וצמא׃,Hebrew
ותצא אש ממטה בדיה פריה אכלה ולא היה בה מטה עז שבט למשול קינה היא ותהי לקינה׃,Hebrew
ויהי בשנה השביעית בחמשי בעשור לחדש באו אנשים מזקני ישראל לדרש את יהוה וישבו לפני׃,Hebrew
ויהי דבר יהוה אלי לאמר׃,Hebrew
בן אדם דבר את זקני ישראל ואמרת אלהם כה אמר אדני יהוה הלדרש אתי אתם באים חי אני אם אדרש לכם נאם אדני יהוה׃,Hebrew
התשפט אתם התשפוט בן אדם את תועבת אבותם הודיעם׃,Hebrew
ואמרת אליהם כה אמר אדני יהוה ביום בחרי בישראל ואשא ידי לזרע בית יעקב ואודע להם בארץ מצרים ואשא ידי להם לאמר אני יהוה אלהיכם׃,Hebrew
ביום ההוא נשאתי ידי להם להוציאם מארץ מצרים אל ארץ אשר תרתי להם זבת חלב ודבש צבי היא לכל הארצות׃,Hebrew
ואמר אלהם איש שקוצי עיניו השליכו ובגלולי מצרים אל תטמאו אני יהוה אלהיכם׃,Hebrew
וימרו בי ולא אבו לשמע אלי איש את שקוצי עיניהם לא השליכו ואת גלולי מצרים לא עזבו ואמר לשפך חמתי עליהם לכלות אפי בהם בתוך ארץ מצרים׃,Hebrew
ואעש למען שמי לבלתי החל לעיני הגוים אשר המה בתוכם אשר נודעתי אליהם לעיניהם להוציאם מארץ מצרים׃,Hebrew
ואוציאם מארץ מצרים ואבאם אל המדבר׃,Hebrew
ואתן להם את חקותי ואת משפטי הודעתי אותם אשר יעשה אותם האדם וחי בהם׃,Hebrew
וגם את שבתותי נתתי להם להיות לאות ביני וביניהם לדעת כי אני יהוה מקדשם׃,Hebrew
וימרו בי בית ישראל במדבר בחקותי לא הלכו ואת משפטי מאסו אשר יעשה אתם האדם וחי בהם ואת שבתתי חללו מאד ואמר לשפך חמתי עליהם במדבר לכלותם׃,Hebrew
ואעשה למען שמי לבלתי החל לעיני הגוים אשר הוצאתים לעיניהם׃,Hebrew
וגם אני נשאתי ידי להם במדבר לבלתי הביא אותם אל הארץ אשר נתתי זבת חלב ודבש צבי היא לכל הארצות׃,Hebrew
יען במשפטי מאסו ואת חקותי לא הלכו בהם ואת שבתותי חללו כי אחרי גלוליהם לבם הלך׃,Hebrew
ותחס עיני עליהם משחתם ולא עשיתי אותם כלה במדבר׃,Hebrew
ואמר אל בניהם במדבר בחוקי אבותיכם אל תלכו ואת משפטיהם אל תשמרו ובגלוליהם אל תטמאו׃,Hebrew
אני יהוה אלהיכם בחקותי לכו ואת משפטי שמרו ועשו אותם׃,Hebrew
ואת שבתותי קדשו והיו לאות ביני וביניכם לדעת כי אני יהוה אלהיכם׃,Hebrew
וימרו בי הבנים בחקותי לא הלכו ואת משפטי לא שמרו לעשות אותם אשר יעשה אותם האדם וחי בהם את שבתותי חללו ואמר לשפך חמתי עליהם לכלות אפי בם במדבר׃,Hebrew
והשבתי את ידי ואעש למען שמי לבלתי החל לעיני הגוים אשר הוצאתי אותם לעיניהם׃,Hebrew
גם אני נשאתי את ידי להם במדבר להפיץ אתם בגוים ולזרות אותם בארצות׃,Hebrew
יען משפטי לא עשו וחקותי מאסו ואת שבתותי חללו ואחרי גלולי אבותם היו עיניהם׃,Hebrew
וגם אני נתתי להם חקים לא טובים ומשפטים לא יחיו בהם׃,Hebrew
ואטמא אותם במתנותם בהעביר כל פטר רחם למען אשמם למען אשר ידעו אשר אני יהוה׃,Hebrew
לכן דבר אל בית ישראל בן אדם ואמרת אליהם כה אמר אדני יהוה עוד זאת גדפו אותי אבותיכם במעלם בי מעל׃,Hebrew
ואביאם אל הארץ אשר נשאתי את ידי לתת אותה להם ויראו כל גבעה רמה וכל עץ עבת ויזבחו שם את זבחיהם ויתנו שם כעס קרבנם וישימו שם ריח ניחוחיהם ויסיכו שם את נסכיהם׃,Hebrew
ואמר אלהם מה הבמה אשר אתם הבאים שם ויקרא שמה במה עד היום הזה׃,Hebrew
לכן אמר אל בית ישראל כה אמר אדני יהוה הבדרך אבותיכם אתם נטמאים ואחרי שקוציהם אתם זנים׃,Hebrew
ובשאת מתנתיכם בהעביר בניכם באש אתם נטמאים לכל גלוליכם עד היום ואני אדרש לכם בית ישראל חי אני נאם אדני יהוה אם אדרש לכם׃,Hebrew
והעלה על רוחכם היו לא תהיה אשר אתם אמרים נהיה כגוים כמשפחות הארצות לשרת עץ ואבן׃,Hebrew
חי אני נאם אדני יהוה אם לא ביד חזקה ובזרוע נטויה ובחמה שפוכה אמלוך עליכם׃,Hebrew
והוצאתי אתכם מן העמים וקבצתי אתכם מן הארצות אשר נפוצתם בם ביד חזקה ובזרוע נטויה ובחמה שפוכה׃,Hebrew
והבאתי אתכם אל מדבר העמים ונשפטתי אתכם שם פנים אל פנים׃,Hebrew
כאשר נשפטתי את אבותיכם במדבר ארץ מצרים כן אשפט אתכם נאם אדני יהוה׃,Hebrew
והעברתי אתכם תחת השבט והבאתי אתכם במסרת הברית׃,Hebrew
וברותי מכם המרדים והפושעים בי מארץ מגוריהם אוציא אותם ואל אדמת ישראל לא יבוא וידעתם כי אני יהוה׃,Hebrew
ואתם בית ישראל כה אמר אדני יהוה איש גלוליו לכו עבדו ואחר אם אינכם שמעים אלי ואת שם קדשי לא תחללו עוד במתנותיכם ובגלוליכם׃,Hebrew
כי בהר קדשי בהר מרום ישראל נאם אדני יהוה שם יעבדני כל בית ישראל כלה בארץ שם ארצם ושם אדרוש את תרומתיכם ואת ראשית משאותיכם בכל קדשיכם׃,Hebrew
בריח ניחח ארצה אתכם בהוציאי אתכם מן העמים וקבצתי אתכם מן הארצות אשר נפצתם בם ונקדשתי בכם לעיני הגוים׃,Hebrew
וידעתם כי אני יהוה בהביאי אתכם אל אדמת ישראל אל הארץ אשר נשאתי את ידי לתת אותה לאבותיכם׃,Hebrew
וזכרתם שם את דרכיכם ואת כל עלילותיכם אשר נטמאתם בם ונקטתם בפניכם בכל רעותיכם אשר עשיתם׃,Hebrew
וידעתם כי אני יהוה בעשותי אתכם למען שמי לא כדרכיכם הרעים וכעלילותיכם הנשחתות בית ישראל נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם שים פניך דרך תימנה והטף אל דרום והנבא אל יער השדה נגב׃,Hebrew
ואמרת ליער הנגב שמע דבר יהוה כה אמר אדני יהוה הנני מצית בך אש ואכלה בך כל עץ לח וכל עץ יבש לא תכבה להבת שלהבת ונצרבו בה כל פנים מנגב צפונה׃,Hebrew
וראו כל בשר כי אני יהוה בערתיה לא תכבה׃,Hebrew
ואמר אהה אדני יהוה המה אמרים לי הלא ממשל משלים הוא׃,Hebrew
ויהי דבר יהוה אלי לאמר׃,Hebrew
בן אדם שים פניך אל ירושלם והטף אל מקדשים והנבא אל אדמת ישראל׃,Hebrew
ואמרת לאדמת ישראל כה אמר יהוה הנני אליך והוצאתי חרבי מתערה והכרתי ממך צדיק ורשע׃,Hebrew
יען אשר הכרתי ממך צדיק ורשע לכן תצא חרבי מתערה אל כל בשר מנגב צפון׃,Hebrew
וידעו כל בשר כי אני יהוה הוצאתי חרבי מתערה לא תשוב עוד׃,Hebrew
ואתה בן אדם האנח בשברון מתנים ובמרירות תאנח לעיניהם׃,Hebrew
והיה כי יאמרו אליך על מה אתה נאנח ואמרת אל שמועה כי באה ונמס כל לב ורפו כל ידים וכהתה כל רוח וכל ברכים תלכנה מים הנה באה ונהיתה נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם הנבא ואמרת כה אמר אדני אמר חרב חרב הוחדה וגם מרוטה׃,Hebrew
למען טבח טבח הוחדה למען היה לה ברק מרטה או נשיש שבט בני מאסת כל עץ׃,Hebrew
ויתן אתה למרטה לתפש בכף היא הוחדה חרב והיא מרטה לתת אותה ביד הורג׃,Hebrew
זעק והילל בן אדם כי היא היתה בעמי היא בכל נשיאי ישראל מגורי אל חרב היו את עמי לכן ספק אל ירך׃,Hebrew
כי בחן ומה אם גם שבט מאסת לא יהיה נאם אדני יהוה׃,Hebrew
ואתה בן אדם הנבא והך כף אל כף ותכפל חרב שלישתה חרב חללים היא חרב חלל הגדול החדרת להם׃,Hebrew
למען למוג לב והרבה המכשלים על כל שעריהם נתתי אבחת חרב אח עשויה לברק מעטה לטבח׃,Hebrew
התאחדי הימיני השימי השמילי אנה פניך מעדות׃,Hebrew
וגם אני אכה כפי אל כפי והניחתי חמתי אני יהוה דברתי׃,Hebrew
ויהי דבר יהוה אלי לאמר׃,Hebrew
ואתה בן אדם שים לך שנים דרכים לבוא חרב מלך בבל מארץ אחד יצאו שניהם ויד ברא בראש דרך עיר ברא׃,Hebrew
דרך תשים לבוא חרב את רבת בני עמון ואת יהודה בירושלם בצורה׃,Hebrew
כי עמד מלך בבל אל אם הדרך בראש שני הדרכים לקסם קסם קלקל בחצים שאל בתרפים ראה בכבד׃,Hebrew
בימינו היה הקסם ירושלם לשום כרים לפתח פה ברצח להרים קול בתרועה לשום כרים על שערים לשפך סללה לבנות דיק׃,Hebrew
והיה להם כקסום שוא בעיניהם שבעי שבעות להם והוא מזכיר עון להתפש׃,Hebrew
לכן כה אמר אדני יהוה יען הזכרכם עונכם בהגלות פשעיכם להראות חטאותיכם בכל עלילותיכם יען הזכרכם בכף תתפשו׃,Hebrew
ואתה חלל רשע נשיא ישראל אשר בא יומו בעת עון קץ׃,Hebrew
כה אמר אדני יהוה הסיר המצנפת והרים העטרה זאת לא זאת השפלה הגבה והגבה השפיל׃,Hebrew
עוה עוה עוה אשימנה גם זאת לא היה עד בא אשר לו המשפט ונתתיו׃,Hebrew
ואתה בן אדם הנבא ואמרת כה אמר אדני יהוה אל בני עמון ואל חרפתם ואמרת חרב חרב פתוחה לטבח מרוטה להכיל למען ברק׃,Hebrew
בחזות לך שוא בקסם לך כזב לתת אותך אל צוארי חללי רשעים אשר בא יומם בעת עון קץ׃,Hebrew
השב אל תערה במקום אשר נבראת בארץ מכרותיך אשפט אתך׃,Hebrew
ושפכתי עליך זעמי באש עברתי אפיח עליך ונתתיך ביד אנשים בערים חרשי משחית׃,Hebrew
לאש תהיה לאכלה דמך יהיה בתוך הארץ לא תזכרי כי אני יהוה דברתי׃,Hebrew
ויהי דבר יהוה אלי לאמר׃,Hebrew
ואתה בן אדם התשפט התשפט את עיר הדמים והודעתה את כל תועבותיה׃,Hebrew
ואמרת כה אמר אדני יהוה עיר שפכת דם בתוכה לבוא עתה ועשתה גלולים עליה לטמאה׃,Hebrew
בדמך אשר שפכת אשמת ובגלוליך אשר עשית טמאת ותקריבי ימיך ותבוא עד שנותיך על כן נתתיך חרפה לגוים וקלסה לכל הארצות׃,Hebrew
הקרבות והרחקות ממך יתקלסו בך טמאת השם רבת המהומה׃,Hebrew
הנה נשיאי ישראל איש לזרעו היו בך למען שפך דם׃,Hebrew
אב ואם הקלו בך לגר עשו בעשק בתוכך יתום ואלמנה הונו בך׃,Hebrew
קדשי בזית ואת שבתתי חללת׃,Hebrew
אנשי רכיל היו בך למען שפך דם ואל ההרים אכלו בך זמה עשו בתוכך׃,Hebrew
ערות אב גלה בך טמאת הנדה ענו בך׃,Hebrew
ואיש את אשת רעהו עשה תועבה ואיש את כלתו טמא בזמה ואיש את אחתו בת אביו ענה בך׃,Hebrew
שחד לקחו בך למען שפך דם נשך ותרבית לקחת ותבצעי רעיך בעשק ואתי שכחת נאם אדני יהוה׃,Hebrew
והנה הכיתי כפי אל בצעך אשר עשית ועל דמך אשר היו בתוכך׃,Hebrew
היעמד לבך אם תחזקנה ידיך לימים אשר אני עשה אותך אני יהוה דברתי ועשיתי׃,Hebrew
והפיצותי אותך בגוים וזריתיך בארצות והתמתי טמאתך ממך׃,Hebrew
ונחלת בך לעיני גוים וידעת כי אני יהוה׃,Hebrew
ויהי דבר יהוה אלי לאמר׃,Hebrew
בן אדם היו לי בית ישראל לסוג כלם נחשת ובדיל וברזל ועופרת בתוך כור סגים כסף היו׃,Hebrew
לכן כה אמר אדני יהוה יען היות כלכם לסגים לכן הנני קבץ אתכם אל תוך ירושלם׃,Hebrew
קבצת כסף ונחשת וברזל ועופרת ובדיל אל תוך כור לפחת עליו אש להנתיך כן אקבץ באפי ובחמתי והנחתי והתכתי אתכם׃,Hebrew
וכנסתי אתכם ונפחתי עליכם באש עברתי ונתכתם בתוכה׃,Hebrew
כהתוך כסף בתוך כור כן תתכו בתוכה וידעתם כי אני יהוה שפכתי חמתי עליכם׃,Hebrew
ויהי דבר יהוה אלי לאמר׃,Hebrew
בן אדם אמר לה את ארץ לא מטהרה היא לא גשמה ביום זעם׃,Hebrew
קשר נביאיה בתוכה כארי שואג טרף טרף נפש אכלו חסן ויקר יקחו אלמנותיה הרבו בתוכה׃,Hebrew
כהניה חמסו תורתי ויחללו קדשי בין קדש לחל לא הבדילו ובין הטמא לטהור לא הודיעו ומשבתותי העלימו עיניהם ואחל בתוכם׃,Hebrew
שריה בקרבה כזאבים טרפי טרף לשפך דם לאבד נפשות למען בצע בצע׃,Hebrew
ונביאיה טחו להם תפל חזים שוא וקסמים להם כזב אמרים כה אמר אדני יהוה ויהוה לא דבר׃,Hebrew
עם הארץ עשקו עשק וגזלו גזל ועני ואביון הונו ואת הגר עשקו בלא משפט׃,Hebrew
ואבקש מהם איש גדר גדר ועמד בפרץ לפני בעד הארץ לבלתי שחתה ולא מצאתי׃,Hebrew
ואשפך עליהם זעמי באש עברתי כליתים דרכם בראשם נתתי נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם שתים נשים בנות אם אחת היו׃,Hebrew
ותזנינה במצרים בנעוריהן זנו שמה מעכו שדיהן ושם עשו דדי בתוליהן׃,Hebrew
ושמותן אהלה הגדולה ואהליבה אחותה ותהיינה לי ותלדנה בנים ובנות ושמותן שמרון אהלה וירושלם אהליבה׃,Hebrew
ותזן אהלה תחתי ותעגב על מאהביה אל אשור קרובים׃,Hebrew
לבשי תכלת פחות וסגנים בחורי חמד כלם פרשים רכבי סוסים׃,Hebrew
ותתן תזנותיה עליהם מבחר בני אשור כלם ובכל אשר עגבה בכל גלוליהם נטמאה׃,Hebrew
ואת תזנותיה ממצרים לא עזבה כי אותה שכבו בנעוריה והמה עשו דדי בתוליה וישפכו תזנותם עליה׃,Hebrew
לכן נתתיה ביד מאהביה ביד בני אשור אשר עגבה עליהם׃,Hebrew
המה גלו ערותה בניה ובנותיה לקחו ואותה בחרב הרגו ותהי שם לנשים ושפוטים עשו בה׃,Hebrew
ותרא אחותה אהליבה ותשחת עגבתה ממנה ואת תזנותיה מזנוני אחותה׃,Hebrew
אל בני אשור עגבה פחות וסגנים קרבים לבשי מכלול פרשים רכבי סוסים בחורי חמד כלם׃,Hebrew
וארא כי נטמאה דרך אחד לשתיהן׃,Hebrew
ותוסף אל תזנותיה ותרא אנשי מחקה על הקיר צלמי כשדיים חקקים בששר׃,Hebrew
חגורי אזור במתניהם סרוחי טבולים בראשיהם מראה שלישים כלם דמות בני בבל כשדים ארץ מולדתם׃,Hebrew
ותעגב עליהם למראה עיניה ותשלח מלאכים אליהם כשדימה׃,Hebrew
ויבאו אליה בני בבל למשכב דדים ויטמאו אותה בתזנותם ותטמא בם ותקע נפשה מהם׃,Hebrew
ותגל תזנותיה ותגל את ערותה ותקע נפשי מעליה כאשר נקעה נפשי מעל אחותה׃,Hebrew
ותרבה את תזנותיה לזכר את ימי נעוריה אשר זנתה בארץ מצרים׃,Hebrew
ותעגבה על פלגשיהם אשר בשר חמורים בשרם וזרמת סוסים זרמתם׃,Hebrew
ותפקדי את זמת נעוריך בעשות ממצרים דדיך למען שדי נעוריך׃,Hebrew
לכן אהליבה כה אמר אדני יהוה הנני מעיר את מאהביך עליך את אשר נקעה נפשך מהם והבאתים עליך מסביב׃,Hebrew
בני בבל וכל כשדים פקוד ושוע וקוע כל בני אשור אותם בחורי חמד פחות וסגנים כלם שלשים וקרואים רכבי סוסים כלם׃,Hebrew
ובאו עליך הצן רכב וגלגל ובקהל עמים צנה ומגן וקובע ישימו עליך סביב ונתתי לפניהם משפט ושפטוך במשפטיהם׃,Hebrew
ונתתי קנאתי בך ועשו אותך בחמה אפך ואזניך יסירו ואחריתך בחרב תפול המה בניך ובנותיך יקחו ואחריתך תאכל באש׃,Hebrew
והפשיטוך את בגדיך ולקחו כלי תפארתך׃,Hebrew
והשבתי זמתך ממך ואת זנותך מארץ מצרים ולא תשאי עיניך אליהם ומצרים לא תזכרי עוד׃,Hebrew
כי כה אמר אדני יהוה הנני נתנך ביד אשר שנאת ביד אשר נקעה נפשך מהם׃,Hebrew
ועשו אותך בשנאה ולקחו כל יגיעך ועזבוך עירם ועריה ונגלה ערות זנוניך וזמתך ותזנותיך׃,Hebrew
עשה אלה לך בזנותך אחרי גוים על אשר נטמאת בגלוליהם׃,Hebrew
בדרך אחותך הלכת ונתתי כוסה בידך׃,Hebrew
כה אמר אדני יהוה כוס אחותך תשתי העמקה והרחבה תהיה לצחק וללעג מרבה להכיל׃,Hebrew
שכרון ויגון תמלאי כוס שמה ושממה כוס אחותך שמרון׃,Hebrew
ושתית אותה ומצית ואת חרשיה תגרמי ושדיך תנתקי כי אני דברתי נאם אדני יהוה׃,Hebrew
לכן כה אמר אדני יהוה יען שכחת אותי ותשליכי אותי אחרי גוך וגם את שאי זמתך ואת תזנותיך׃,Hebrew
ויאמר יהוה אלי בן אדם התשפוט את אהלה ואת אהליבה והגד להן את תועבותיהן׃,Hebrew
כי נאפו ודם בידיהן ואת גלוליהן נאפו וגם את בניהן אשר ילדו לי העבירו להם לאכלה׃,Hebrew
עוד זאת עשו לי טמאו את מקדשי ביום ההוא ואת שבתותי חללו׃,Hebrew
ובשחטם את בניהם לגלוליהם ויבאו אל מקדשי ביום ההוא לחללו והנה כה עשו בתוך ביתי׃,Hebrew
ואף כי תשלחנה לאנשים באים ממרחק אשר מלאך שלוח אליהם והנה באו לאשר רחצת כחלת עיניך ועדית עדי׃,Hebrew
וישבת על מטה כבודה ושלחן ערוך לפניה וקטרתי ושמני שמת עליה׃,Hebrew
וקול המון שלו בה ואל אנשים מרב אדם מובאים סובאים ממדבר ויתנו צמידים אל ידיהן ועטרת תפארת על ראשיהן׃,Hebrew
ואמר לבלה נאופים עת יזנה תזנותיה והיא׃,Hebrew
ויבוא אליה כבוא אל אשה זונה כן באו אל אהלה ואל אהליבה אשת הזמה׃,Hebrew
ואנשים צדיקם המה ישפטו אותהם משפט נאפות ומשפט שפכות דם כי נאפת הנה ודם בידיהן׃,Hebrew
כי כה אמר אדני יהוה העלה עליהם קהל ונתן אתהן לזעוה ולבז׃,Hebrew
ורגמו עליהן אבן קהל וברא אותהן בחרבותם בניהם ובנותיהם יהרגו ובתיהן באש ישרפו׃,Hebrew
והשבתי זמה מן הארץ ונוסרו כל הנשים ולא תעשינה כזמתכנה׃,Hebrew
ונתנו זמתכנה עליכן וחטאי גלוליכן תשאינה וידעתם כי אני אדני יהוה׃,Hebrew
ויהי דבר יהוה אלי בשנה התשיעית בחדש העשירי בעשור לחדש לאמר׃,Hebrew
בן אדם כתוב לך את שם היום את עצם היום הזה סמך מלך בבל אל ירושלם בעצם היום הזה׃,Hebrew
ומשל אל בית המרי משל ואמרת אליהם כה אמר אדני יהוה שפת הסיר שפת וגם יצק בו מים׃,Hebrew
אסף נתחיה אליה כל נתח טוב ירך וכתף מבחר עצמים מלא׃,Hebrew
מבחר הצאן לקוח וגם דור העצמים תחתיה רתח רתחיה גם בשלו עצמיה בתוכה׃,Hebrew
לכן כה אמר אדני יהוה אוי עיר הדמים סיר אשר חלאתה בה וחלאתה לא יצאה ממנה לנתחיה לנתחיה הוציאה לא נפל עליה גורל׃,Hebrew
כי דמה בתוכה היה על צחיח סלע שמתהו לא שפכתהו על הארץ לכסות עליו עפר׃,Hebrew
להעלות חמה לנקם נקם נתתי את דמה על צחיח סלע לבלתי הכסות׃,Hebrew
לכן כה אמר אדני יהוה אוי עיר הדמים גם אני אגדיל המדורה׃,Hebrew
הרבה העצים הדלק האש התם הבשר והרקח המרקחה והעצמות יחרו׃,Hebrew
והעמידה על גחליה רקה למען תחם וחרה נחשתה ונתכה בתוכה טמאתה תתם חלאתה׃,Hebrew
תאנים הלאת ולא תצא ממנה רבת חלאתה באש חלאתה׃,Hebrew
בטמאתך זמה יען טהרתיך ולא טהרת מטמאתך לא תטהרי עוד עד הניחי את חמתי בך׃,Hebrew
אני יהוה דברתי באה ועשיתי לא אפרע ולא אחוס ולא אנחם כדרכיך וכעלילותיך שפטוך נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם הנני לקח ממך את מחמד עיניך במגפה ולא תספד ולא תבכה ולוא תבוא דמעתך׃,Hebrew
האנק דם מתים אבל לא תעשה פארך חבוש עליך ונעליך תשים ברגליך ולא תעטה על שפם ולחם אנשים לא תאכל׃,Hebrew
ואדבר אל העם בבקר ותמת אשתי בערב ואעש בבקר כאשר צויתי׃,Hebrew
ויאמרו אלי העם הלא תגיד לנו מה אלה לנו כי אתה עשה׃,Hebrew
ואמר אליהם דבר יהוה היה אלי לאמר׃,Hebrew
אמר לבית ישראל כה אמר אדני יהוה הנני מחלל את מקדשי גאון עזכם מחמד עיניכם ומחמל נפשכם ובניכם ובנותיכם אשר עזבתם בחרב יפלו׃,Hebrew
ועשיתם כאשר עשיתי על שפם לא תעטו ולחם אנשים לא תאכלו׃,Hebrew
ופארכם על ראשיכם ונעליכם ברגליכם לא תספדו ולא תבכו ונמקתם בעונתיכם ונהמתם איש אל אחיו׃,Hebrew
והיה יחזקאל לכם למופת ככל אשר עשה תעשו בבאה וידעתם כי אני אדני יהוה׃,Hebrew
ואתה בן אדם הלוא ביום קחתי מהם את מעזם משוש תפארתם את מחמד עיניהם ואת משא נפשם בניהם ובנותיהם׃,Hebrew
ביום ההוא יבוא הפליט אליך להשמעות אזנים׃,Hebrew
ביום ההוא יפתח פיך את הפליט ותדבר ולא תאלם עוד והיית להם למופת וידעו כי אני יהוה׃,Hebrew
ויהי דבר יהוה אלי לאמר׃,Hebrew
בן אדם שים פניך אל בני עמון והנבא עליהם׃,Hebrew
ואמרת לבני עמון שמעו דבר אדני יהוה כה אמר אדני יהוה יען אמרך האח אל מקדשי כי נחל ואל אדמת ישראל כי נשמה ואל בית יהודה כי הלכו בגולה׃,Hebrew
לכן הנני נתנך לבני קדם למורשה וישבו טירותיהם בך ונתנו בך משכניהם המה יאכלו פריך והמה ישתו חלבך׃,Hebrew
ונתתי את רבה לנוה גמלים ואת בני עמון למרבץ צאן וידעתם כי אני יהוה׃,Hebrew
כי כה אמר אדני יהוה יען מחאך יד ורקעך ברגל ותשמח בכל שאטך בנפש אל אדמת ישראל׃,Hebrew
לכן הנני נטיתי את ידי עליך ונתתיך לבג לגוים והכרתיך מן העמים והאבדתיך מן הארצות אשמידך וידעת כי אני יהוה׃,Hebrew
כה אמר אדני יהוה יען אמר מואב ושעיר הנה ככל הגוים בית יהודה׃,Hebrew
לכן הנני פתח את כתף מואב מהערים מעריו מקצהו צבי ארץ בית הישימת בעל מעון וקריתמה׃,Hebrew
לבני קדם על בני עמון ונתתיה למורשה למען לא תזכר בני עמון בגוים׃,Hebrew
ובמואב אעשה שפטים וידעו כי אני יהוה׃,Hebrew
כה אמר אדני יהוה יען עשות אדום בנקם נקם לבית יהודה ויאשמו אשום ונקמו בהם׃,Hebrew
לכן כה אמר אדני יהוה ונטתי ידי על אדום והכרתי ממנה אדם ובהמה ונתתיה חרבה מתימן ודדנה בחרב יפלו׃,Hebrew
ונתתי את נקמתי באדום ביד עמי ישראל ועשו באדום כאפי וכחמתי וידעו את נקמתי נאם אדני יהוה׃,Hebrew
כה אמר אדני יהוה יען עשות פלשתים בנקמה וינקמו נקם בשאט בנפש למשחית איבת עולם׃,Hebrew
לכן כה אמר אדני יהוה הנני נוטה ידי על פלשתים והכרתי את כרתים והאבדתי את שארית חוף הים׃,Hebrew
ועשיתי בם נקמות גדלות בתוכחות חמה וידעו כי אני יהוה בתתי את נקמתי בם׃,Hebrew
ויהי בעשתי עשרה שנה באחד לחדש היה דבר יהוה אלי לאמר׃,Hebrew
בן אדם יען אשר אמרה צר על ירושלם האח נשברה דלתות העמים נסבה אלי אמלאה החרבה׃,Hebrew
לכן כה אמר אדני יהוה הנני עליך צר והעליתי עליך גוים רבים כהעלות הים לגליו׃,Hebrew
ושחתו חמות צר והרסו מגדליה וסחיתי עפרה ממנה ונתתי אותה לצחיח סלע׃,Hebrew
משטח חרמים תהיה בתוך הים כי אני דברתי נאם אדני יהוה והיתה לבז לגוים׃,Hebrew
ובנותיה אשר בשדה בחרב תהרגנה וידעו כי אני יהוה׃,Hebrew
כי כה אמר אדני יהוה הנני מביא אל צר נבוכדראצר מלך בבל מצפון מלך מלכים בסוס וברכב ובפרשים וקהל ועם רב׃,Hebrew
בנותיך בשדה בחרב יהרג ונתן עליך דיק ושפך עליך סללה והקים עליך צנה׃,Hebrew
ומחי קבלו יתן בחמותיך ומגדלתיך יתץ בחרבותיו׃,Hebrew
משפעת סוסיו יכסך אבקם מקול פרש וגלגל ורכב תרעשנה חומותיך בבאו בשעריך כמבואי עיר מבקעה׃,Hebrew
בפרסות סוסיו ירמס את כל חוצותיך עמך בחרב יהרג ומצבות עזך לארץ תרד׃,Hebrew
ושללו חילך ובזזו רכלתך והרסו חומותיך ובתי חמדתך יתצו ואבניך ועציך ועפרך בתוך מים ישימו׃,Hebrew
והשבתי המון שיריך וקול כנוריך לא ישמע עוד׃,Hebrew
ונתתיך לצחיח סלע משטח חרמים תהיה לא תבנה עוד כי אני יהוה דברתי נאם אדני יהוה׃,Hebrew
כה אמר אדני יהוה לצור הלא מקול מפלתך באנק חלל בהרג הרג בתוכך ירעשו האיים׃,Hebrew
וירדו מעל כסאותם כל נשיאי הים והסירו את מעיליהם ואת בגדי רקמתם יפשטו חרדות ילבשו על הארץ ישבו וחרדו לרגעים ושממו עליך׃,Hebrew
ונשאו עליך קינה ואמרו לך איך אבדת נושבת מימים העיר ההללה אשר היתה חזקה בים היא וישביה אשר נתנו חתיתם לכל יושביה׃,Hebrew
עתה יחרדו האין יום מפלתך ונבהלו האיים אשר בים מצאתך׃,Hebrew
כי כה אמר אדני יהוה בתתי אתך עיר נחרבת כערים אשר לא נושבו בהעלות עליך את תהום וכסוך המים הרבים׃,Hebrew
והורדתיך את יורדי בור אל עם עולם והושבתיך בארץ תחתיות כחרבות מעולם את יורדי בור למען לא תשבי ונתתי צבי בארץ חיים׃,Hebrew
בלהות אתנך ואינך ותבקשי ולא תמצאי עוד לעולם נאם אדני יהוה׃,Hebrew
ויהי דבר יהוה אלי לאמר׃,Hebrew
ואתה בן אדם שא על צר קינה׃,Hebrew
ואמרת לצור הישבתי על מבואת ים רכלת העמים אל איים רבים כה אמר אדני יהוה צור את אמרת אני כלילת יפי׃,Hebrew
בלב ימים גבוליך בניך כללו יפיך׃,Hebrew
ברושים משניר בנו לך את כל לחתים ארז מלבנון לקחו לעשות תרן עליך׃,Hebrew
אלונים מבשן עשו משוטיך קרשך עשו שן בת אשרים מאיי כתים׃,Hebrew
שש ברקמה ממצרים היה מפרשך להיות לך לנס תכלת וארגמן מאיי אלישה היה מכסך׃,Hebrew
ישבי צידון וארוד היו שטים לך חכמיך צור היו בך המה חבליך׃,Hebrew
זקני גבל וחכמיה היו בך מחזיקי בדקך כל אניות הים ומלחיהם היו בך לערב מערבך׃,Hebrew
פרס ולוד ופוט היו בחילך אנשי מלחמתך מגן וכובע תלו בך המה נתנו הדרך׃,Hebrew
בני ארוד וחילך על חומותיך סביב וגמדים במגדלותיך היו שלטיהם תלו על חומותיך סביב המה כללו יפיך׃,Hebrew
תרשיש סחרתך מרב כל הון בכסף ברזל בדיל ועופרת נתנו עזבוניך׃,Hebrew
יון תבל ומשך המה רכליך בנפש אדם וכלי נחשת נתנו מערבך׃,Hebrew
מבית תוגרמה סוסים ופרשים ופרדים נתנו עזבוניך׃,Hebrew
בני דדן רכליך איים רבים סחרת ידך קרנות שן והובנים השיבו אשכרך׃,Hebrew
ארם סחרתך מרב מעשיך בנפך ארגמן ורקמה ובוץ וראמת וכדכד נתנו בעזבוניך׃,Hebrew
יהודה וארץ ישראל המה רכליך בחטי מנית ופנג ודבש ושמן וצרי נתנו מערבך׃,Hebrew
דמשק סחרתך ברב מעשיך מרב כל הון ביין חלבון וצמר צחר׃,Hebrew
ודן ויון מאוזל בעזבוניך נתנו ברזל עשות קדה וקנה במערבך היה׃,Hebrew
דדן רכלתך בבגדי חפש לרכבה׃,Hebrew
ערב וכל נשיאי קדר המה סחרי ידך בכרים ואילים ועתודים בם סחריך׃,Hebrew
רכלי שבא ורעמה המה רכליך בראש כל בשם ובכל אבן יקרה וזהב נתנו עזבוניך׃,Hebrew
חרן וכנה ועדן רכלי שבא אשור כלמד רכלתך׃,Hebrew
המה רכליך במכללים בגלומי תכלת ורקמה ובגנזי ברמים בחבלים חבשים וארזים במרכלתך׃,Hebrew
אניות תרשיש שרותיך מערבך ותמלאי ותכבדי מאד בלב ימים׃,Hebrew
במים רבים הביאוך השטים אתך רוח הקדים שברך בלב ימים׃,Hebrew
הונך ועזבוניך מערבך מלחיך וחבליך מחזיקי בדקך וערבי מערבך וכל אנשי מלחמתך אשר בך ובכל קהלך אשר בתוכך יפלו בלב ימים ביום מפלתך׃,Hebrew
לקול זעקת חבליך ירעשו מגרשות׃,Hebrew
וירדו מאניותיהם כל תפשי משוט מלחים כל חבלי הים אל הארץ יעמדו׃,Hebrew
והשמיעו עליך בקולם ויזעקו מרה ויעלו עפר על ראשיהם באפר יתפלשו׃,Hebrew
והקריחו אליך קרחה וחגרו שקים ובכו אליך במר נפש מספד מר׃,Hebrew
ונשאו אליך בניהם קינה וקוננו עליך מי כצור כדמה בתוך הים׃,Hebrew
בצאת עזבוניך מימים השבעת עמים רבים ברב הוניך ומערביך העשרת מלכי ארץ׃,Hebrew
עת נשברת מימים במעמקי מים מערבך וכל קהלך בתוכך נפלו׃,Hebrew
כל ישבי האיים שממו עליך ומלכיהם שערו שער רעמו פנים׃,Hebrew
סחרים בעמים שרקו עליך בלהות היית ואינך עד עולם׃,Hebrew
ויהי דבר יהוה אלי לאמר׃,Hebrew
בן אדם אמר לנגיד צר כה אמר אדני יהוה יען גבה לבך ותאמר אל אני מושב אלהים ישבתי בלב ימים ואתה אדם ולא אל ותתן לבך כלב אלהים׃,Hebrew
הנה חכם אתה מדנאל כל סתום לא עממוך׃,Hebrew
בחכמתך ובתבונתך עשית לך חיל ותעש זהב וכסף באוצרותיך׃,Hebrew
ברב חכמתך ברכלתך הרבית חילך ויגבה לבבך בחילך׃,Hebrew
לכן כה אמר אדני יהוה יען תתך את לבבך כלב אלהים׃,Hebrew
לכן הנני מביא עליך זרים עריצי גוים והריקו חרבותם על יפי חכמתך וחללו יפעתך׃,Hebrew
לשחת יורדוך ומתה ממותי חלל בלב ימים׃,Hebrew
האמר תאמר אלהים אני לפני הרגך ואתה אדם ולא אל ביד מחלליך׃,Hebrew
מותי ערלים תמות ביד זרים כי אני דברתי נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם שא קינה על מלך צור ואמרת לו כה אמר אדני יהוה אתה חותם תכנית מלא חכמה וכליל יפי׃,Hebrew
בעדן גן אלהים היית כל אבן יקרה מסכתך אדם פטדה ויהלם תרשיש שהם וישפה ספיר נפך וברקת וזהב מלאכת תפיך ונקביך בך ביום הבראך כוננו׃,Hebrew
את כרוב ממשח הסוכך ונתתיך בהר קדש אלהים היית בתוך אבני אש התהלכת׃,Hebrew
תמים אתה בדרכיך מיום הבראך עד נמצא עולתה בך׃,Hebrew
ברב רכלתך מלו תוכך חמס ותחטא ואחללך מהר אלהים ואבדך כרוב הסכך מתוך אבני אש׃,Hebrew
גבה לבך ביפיך שחת חכמתך על יפעתך על ארץ השלכתיך לפני מלכים נתתיך לראוה בך׃,Hebrew
מרב עוניך בעול רכלתך חללת מקדשיך ואוצא אש מתוכך היא אכלתך ואתנך לאפר על הארץ לעיני כל ראיך׃,Hebrew
כל יודעיך בעמים שממו עליך בלהות היית ואינך עד עולם׃,Hebrew
ויהי דבר יהוה אלי לאמר׃,Hebrew
בן אדם שים פניך אל צידון והנבא עליה׃,Hebrew
ואמרת כה אמר אדני יהוה הנני עליך צידון ונכבדתי בתוכך וידעו כי אני יהוה בעשותי בה שפטים ונקדשתי בה׃,Hebrew
ושלחתי בה דבר ודם בחוצותיה ונפלל חלל בתוכה בחרב עליה מסביב וידעו כי אני יהוה׃,Hebrew
ולא יהיה עוד לבית ישראל סלון ממאיר וקוץ מכאב מכל סביבתם השאטים אותם וידעו כי אני אדני יהוה׃,Hebrew
כה אמר אדני יהוה בקבצי את בית ישראל מן העמים אשר נפצו בם ונקדשתי בם לעיני הגוים וישבו על אדמתם אשר נתתי לעבדי ליעקב׃,Hebrew
וישבו עליה לבטח ובנו בתים ונטעו כרמים וישבו לבטח בעשותי שפטים בכל השאטים אתם מסביבותם וידעו כי אני יהוה אלהיהם׃,Hebrew
בשנה העשרית בעשרי בשנים עשר לחדש היה דבר יהוה אלי לאמר׃,Hebrew
בן אדם שים פניך על פרעה מלך מצרים והנבא עליו ועל מצרים כלה׃,Hebrew
דבר ואמרת כה אמר אדני יהוה הנני עליך פרעה מלך מצרים התנים הגדול הרבץ בתוך יאריו אשר אמר לי יארי ואני עשיתני׃,Hebrew
ונתתי חחיים בלחייך והדבקתי דגת יאריך בקשקשתיך והעליתיך מתוך יאריך ואת כל דגת יאריך בקשקשתיך תדבק׃,Hebrew
ונטשתיך המדברה אותך ואת כל דגת יאריך על פני השדה תפול לא תאסף ולא תקבץ לחית הארץ ולעוף השמים נתתיך לאכלה׃,Hebrew
וידעו כל ישבי מצרים כי אני יהוה יען היותם משענת קנה לבית ישראל׃,Hebrew
בתפשם בך בכפך תרוץ ובקעת להם כל כתף ובהשענם עליך תשבר והעמדת להם כל מתנים׃,Hebrew
לכן כה אמר אדני יהוה הנני מביא עליך חרב והכרתי ממך אדם ובהמה׃,Hebrew
והיתה ארץ מצרים לשממה וחרבה וידעו כי אני יהוה יען אמר יאר לי ואני עשיתי׃,Hebrew
לכן הנני אליך ואל יאריך ונתתי את ארץ מצרים לחרבות חרב שממה ממגדל סונה ועד גבול כוש׃,Hebrew
לא תעבר בה רגל אדם ורגל בהמה לא תעבר בה ולא תשב ארבעים שנה׃,Hebrew
ונתתי את ארץ מצרים שממה בתוך ארצות נשמות ועריה בתוך ערים מחרבות תהיין שממה ארבעים שנה והפצתי את מצרים בגוים וזריתים בארצות׃,Hebrew
כי כה אמר אדני יהוה מקץ ארבעים שנה אקבץ את מצרים מן העמים אשר נפצו שמה׃,Hebrew
ושבתי את שבות מצרים והשבתי אתם ארץ פתרוס על ארץ מכורתם והיו שם ממלכה שפלה׃,Hebrew
מן הממלכות תהיה שפלה ולא תתנשא עוד על הגוים והמעטתים לבלתי רדות בגוים׃,Hebrew
ולא יהיה עוד לבית ישראל למבטח מזכיר עון בפנותם אחריהם וידעו כי אני אדני יהוה׃,Hebrew
ויהי בעשרים ושבע שנה בראשון באחד לחדש היה דבר יהוה אלי לאמר׃,Hebrew
בן אדם נבוכדראצר מלך בבל העביד את חילו עבדה גדלה אל צר כל ראש מקרח וכל כתף מרוטה ושכר לא היה לו ולחילו מצר על העבדה אשר עבד עליה׃,Hebrew
לכן כה אמר אדני יהוה הנני נתן לנבוכדראצר מלך בבל את ארץ מצרים ונשא המנה ושלל שללה ובזז בזה והיתה שכר לחילו׃,Hebrew
פעלתו אשר עבד בה נתתי לו את ארץ מצרים אשר עשו לי נאם אדני יהוה׃,Hebrew
ביום ההוא אצמיח קרן לבית ישראל ולך אתן פתחון פה בתוכם וידעו כי אני יהוה׃,Hebrew
ויהי דבר יהוה אלי לאמר׃,Hebrew
בן אדם הנבא ואמרת כה אמר אדני יהוה הילילו הה ליום׃,Hebrew
כי קרוב יום וקרוב יום ליהוה יום ענן עת גוים יהיה׃,Hebrew
ובאה חרב במצרים והיתה חלחלה בכוש בנפל חלל במצרים ולקחו המונה ונהרסו יסודתיה׃,Hebrew
כוש ופוט ולוד וכל הערב וכוב ובני ארץ הברית אתם בחרב יפלו׃,Hebrew
כה אמר יהוה ונפלו סמכי מצרים וירד גאון עזה ממגדל סונה בחרב יפלו בה נאם אדני יהוה׃,Hebrew
ונשמו בתוך ארצות נשמות ועריו בתוך ערים נחרבות תהיינה׃,Hebrew
וידעו כי אני יהוה בתתי אש במצרים ונשברו כל עזריה׃,Hebrew
ביום ההוא יצאו מלאכים מלפני בצים להחריד את כוש בטח והיתה חלחלה בהם ביום מצרים כי הנה באה׃,Hebrew
כה אמר אדני יהוה והשבתי את המון מצרים ביד נבוכדראצר מלך בבל׃,Hebrew
הוא ועמו אתו עריצי גוים מובאים לשחת הארץ והריקו חרבותם על מצרים ומלאו את הארץ חלל׃,Hebrew
ונתתי יארים חרבה ומכרתי את הארץ ביד רעים והשמתי ארץ ומלאה ביד זרים אני יהוה דברתי׃,Hebrew
כה אמר אדני יהוה והאבדתי גלולים והשבתי אלילים מנף ונשיא מארץ מצרים לא יהיה עוד ונתתי יראה בארץ מצרים׃,Hebrew
והשמתי את פתרוס ונתתי אש בצען ועשיתי שפטים בנא׃,Hebrew
ושפכתי חמתי על סין מעוז מצרים והכרתי את המון נא׃,Hebrew
ונתתי אש במצרים חול תחיל סין ונא תהיה להבקע ונף צרי יומם׃,Hebrew
בחורי און ופי בסת בחרב יפלו והנה בשבי תלכנה׃,Hebrew
ובתחפנחס חשך היום בשברי שם את מטות מצרים ונשבת בה גאון עזה היא ענן יכסנה ובנותיה בשבי תלכנה׃,Hebrew
ועשיתי שפטים במצרים וידעו כי אני יהוה׃,Hebrew
ויהי באחת עשרה שנה בראשון בשבעה לחדש היה דבר יהוה אלי לאמר׃,Hebrew
בן אדם את זרוע פרעה מלך מצרים שברתי והנה לא חבשה לתת רפאות לשום חתול לחבשה לחזקה לתפש בחרב׃,Hebrew
לכן כה אמר אדני יהוה הנני אל פרעה מלך מצרים ושברתי את זרעתיו את החזקה ואת הנשברת והפלתי את החרב מידו׃,Hebrew
והפצותי את מצרים בגוים וזריתם בארצות׃,Hebrew
וחזקתי את זרעות מלך בבל ונתתי את חרבי בידו ושברתי את זרעות פרעה ונאק נאקות חלל לפניו׃,Hebrew
והחזקתי את זרעות מלך בבל וזרעות פרעה תפלנה וידעו כי אני יהוה בתתי חרבי ביד מלך בבל ונטה אותה אל ארץ מצרים׃,Hebrew
והפצותי את מצרים בגוים וזריתי אותם בארצות וידעו כי אני יהוה׃,Hebrew
ויהי באחת עשרה שנה בשלישי באחד לחדש היה דבר יהוה אלי לאמר׃,Hebrew
בן אדם אמר אל פרעה מלך מצרים ואל המונו אל מי דמית בגדלך׃,Hebrew
הנה אשור ארז בלבנון יפה ענף וחרש מצל וגבה קומה ובין עבתים היתה צמרתו׃,Hebrew
מים גדלוהו תהום רממתהו את נהרתיה הלך סביבות מטעה ואת תעלתיה שלחה אל כל עצי השדה׃,Hebrew
על כן גבהא קמתו מכל עצי השדה ותרבינה סרעפתיו ותארכנה פארתו ממים רבים בשלחו׃,Hebrew
בסעפתיו קננו כל עוף השמים ותחת פארתיו ילדו כל חית השדה ובצלו ישבו כל גוים רבים׃,Hebrew
וייף בגדלו בארך דליותיו כי היה שרשו אל מים רבים׃,Hebrew
ארזים לא עממהו בגן אלהים ברושים לא דמו אל סעפתיו וערמנים לא היו כפארתיו כל עץ בגן אלהים לא דמה אליו ביפיו׃,Hebrew
יפה עשיתיו ברב דליותיו ויקנאהו כל עצי עדן אשר בגן האלהים׃,Hebrew
לכן כה אמר אדני יהוה יען אשר גבהת בקומה ויתן צמרתו אל בין עבותים ורם לבבו בגבהו׃,Hebrew
ואתנהו ביד איל גוים עשו יעשה לו כרשעו גרשתהו׃,Hebrew
ויכרתהו זרים עריצי גוים ויטשהו אל ההרים ובכל גאיות נפלו דליותיו ותשברנה פארתיו בכל אפיקי הארץ וירדו מצלו כל עמי הארץ ויטשהו׃,Hebrew
על מפלתו ישכנו כל עוף השמים ואל פארתיו היו כל חית השדה׃,Hebrew
למען אשר לא יגבהו בקומתם כל עצי מים ולא יתנו את צמרתם אל בין עבתים ולא יעמדו אליהם בגבהם כל שתי מים כי כלם נתנו למות אל ארץ תחתית בתוך בני אדם אל יורדי בור׃,Hebrew
כה אמר אדני יהוה ביום רדתו שאולה האבלתי כסתי עליו את תהום ואמנע נהרותיה ויכלאו מים רבים ואקדר עליו לבנון וכל עצי השדה עליו עלפה׃,Hebrew
מקול מפלתו הרעשתי גוים בהורדי אתו שאולה את יורדי בור וינחמו בארץ תחתית כל עצי עדן מבחר וטוב לבנון כל שתי מים׃,Hebrew
גם הם אתו ירדו שאלה אל חללי חרב וזרעו ישבו בצלו בתוך גוים׃,Hebrew
אל מי דמית ככה בכבוד ובגדל בעצי עדן והורדת את עצי עדן אל ארץ תחתית בתוך ערלים תשכב את חללי חרב הוא פרעה וכל המונה נאם אדני יהוה׃,Hebrew
ויהי בשתי עשרה שנה בשני עשר חדש באחד לחדש היה דבר יהוה אלי לאמר׃,Hebrew
בן אדם שא קינה על פרעה מלך מצרים ואמרת אליו כפיר גוים נדמית ואתה כתנים בימים ותגח בנהרותיך ותדלח מים ברגליך ותרפס נהרותם׃,Hebrew
כה אמר אדני יהוה ופרשתי עליך את רשתי בקהל עמים רבים והעלוך בחרמי׃,Hebrew
ונטשתיך בארץ על פני השדה אטילך והשכנתי עליך כל עוף השמים והשבעתי ממך חית כל הארץ׃,Hebrew
ונתתי את בשרך על ההרים ומלאתי הגאיות רמותך׃,Hebrew
והשקיתי ארץ צפתך מדמך אל ההרים ואפקים ימלאון ממך׃,Hebrew
וכסיתי בכבותך שמים והקדרתי את ככביהם שמש בענן אכסנו וירח לא יאיר אורו׃,Hebrew
כל מאורי אור בשמים אקדירם עליך ונתתי חשך על ארצך נאם אדני יהוה׃,Hebrew
והכעסתי לב עמים רבים בהביאי שברך בגוים על ארצות אשר לא ידעתם׃,Hebrew
והשמותי עליך עמים רבים ומלכיהם ישערו עליך שער בעופפי חרבי על פניהם וחרדו לרגעים איש לנפשו ביום מפלתך׃,Hebrew
כי כה אמר אדני יהוה חרב מלך בבל תבואך׃,Hebrew
בחרבות גבורים אפיל המונך עריצי גוים כלם ושדדו את גאון מצרים ונשמד כל המונה׃,Hebrew
והאבדתי את כל בהמתה מעל מים רבים ולא תדלחם רגל אדם עוד ופרסות בהמה לא תדלחם׃,Hebrew
אז אשקיע מימיהם ונהרותם כשמן אוליך נאם אדני יהוה׃,Hebrew
בתתי את ארץ מצרים שממה ונשמה ארץ ממלאה בהכותי את כל יושבי בה וידעו כי אני יהוה׃,Hebrew
קינה היא וקוננוה בנות הגוים תקוננה אותה על מצרים ועל כל המונה תקוננה אותה נאם אדני יהוה׃,Hebrew
ויהי בשתי עשרה שנה בחמשה עשר לחדש היה דבר יהוה אלי לאמר׃,Hebrew
בן אדם נהה על המון מצרים והורדהו אותה ובנות גוים אדרם אל ארץ תחתיות את יורדי בור׃,Hebrew
ממי נעמת רדה והשכבה את ערלים׃,Hebrew
בתוך חללי חרב יפלו חרב נתנה משכו אותה וכל המוניה׃,Hebrew
ידברו לו אלי גבורים מתוך שאול את עזריו ירדו שכבו הערלים חללי חרב׃,Hebrew
שם אשור וכל קהלה סביבותיו קברתיו כלם חללים הנפלים בחרב׃,Hebrew
אשר נתנו קברתיה בירכתי בור ויהי קהלה סביבות קברתה כלם חללים נפלים בחרב אשר נתנו חתית בארץ חיים׃,Hebrew
שם עילם וכל המונה סביבות קברתה כלם חללים הנפלים בחרב אשר ירדו ערלים אל ארץ תחתיות אשר נתנו חתיתם בארץ חיים וישאו כלמתם את יורדי בור׃,Hebrew
בתוך חללים נתנו משכב לה בכל המונה סביבותיו קברתה כלם ערלים חללי חרב כי נתן חתיתם בארץ חיים וישאו כלמתם את יורדי בור בתוך חללים נתן׃,Hebrew
שם משך תבל וכל המונה סביבותיו קברותיה כלם ערלים מחללי חרב כי נתנו חתיתם בארץ חיים׃,Hebrew
ולא ישכבו את גבורים נפלים מערלים אשר ירדו שאול בכלי מלחמתם ויתנו את חרבותם תחת ראשיהם ותהי עונתם על עצמותם כי חתית גבורים בארץ חיים׃,Hebrew
ואתה בתוך ערלים תשבר ותשכב את חללי חרב׃,Hebrew
שמה אדום מלכיה וכל נשיאיה אשר נתנו בגבורתם את חללי חרב המה את ערלים ישכבו ואת ירדי בור׃,Hebrew
שמה נסיכי צפון כלם וכל צדני אשר ירדו את חללים בחתיתם מגבורתם בושים וישכבו ערלים את חללי חרב וישאו כלמתם את יורדי בור׃,Hebrew
אותם יראה פרעה ונחם על כל המונה חללי חרב פרעה וכל חילו נאם אדני יהוה׃,Hebrew
כי נתתי את חתיתו בארץ חיים והשכב בתוך ערלים את חללי חרב פרעה וכל המונה נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם דבר אל בני עמך ואמרת אליהם ארץ כי אביא עליה חרב ולקחו עם הארץ איש אחד מקציהם ונתנו אתו להם לצפה׃,Hebrew
וראה את החרב באה על הארץ ותקע בשופר והזהיר את העם׃,Hebrew
ושמע השמע את קול השופר ולא נזהר ותבוא חרב ותקחהו דמו בראשו יהיה׃,Hebrew
את קול השופר שמע ולא נזהר דמו בו יהיה והוא נזהר נפשו מלט׃,Hebrew
והצפה כי יראה את החרב באה ולא תקע בשופר והעם לא נזהר ותבוא חרב ותקח מהם נפש הוא בעונו נלקח ודמו מיד הצפה אדרש׃,Hebrew
ואתה בן אדם צפה נתתיך לבית ישראל ושמעת מפי דבר והזהרת אתם ממני׃,Hebrew
באמרי לרשע רשע מות תמות ולא דברת להזהיר רשע מדרכו הוא רשע בעונו ימות ודמו מידך אבקש׃,Hebrew
ואתה כי הזהרת רשע מדרכו לשוב ממנה ולא שב מדרכו הוא בעונו ימות ואתה נפשך הצלת׃,Hebrew
ואתה בן אדם אמר אל בית ישראל כן אמרתם לאמר כי פשעינו וחטאתינו עלינו ובם אנחנו נמקים ואיך נחיה׃,Hebrew
אמר אליהם חי אני נאם אדני יהוה אם אחפץ במות הרשע כי אם בשוב רשע מדרכו וחיה שובו שובו מדרכיכם הרעים ולמה תמותו בית ישראל׃,Hebrew
ואתה בן אדם אמר אל בני עמך צדקת הצדיק לא תצילנו ביום פשעו ורשעת הרשע לא יכשל בה ביום שובו מרשעו וצדיק לא יוכל לחיות בה ביום חטאתו׃,Hebrew
באמרי לצדיק חיה יחיה והוא בטה על צדקתו ועשה עול כל צדקתו לא תזכרנה ובעולו אשר עשה בו ימות׃,Hebrew
ובאמרי לרשע מות תמות ושב מחטאתו ועשה משפט וצדקה׃,Hebrew
חבל ישיב רשע גזלה ישלם בחקות החיים הלך לבלתי עשות עול חיו יחיה לא ימות׃,Hebrew
כל חטאתו אשר חטא לא תזכרנה לו משפט וצדקה עשה חיו יחיה׃,Hebrew
ואמרו בני עמך לא יתכן דרך אדני והמה דרכם לא יתכן׃,Hebrew
בשוב צדיק מצדקתו ועשה עול ומת בהם׃,Hebrew
ובשוב רשע מרשעתו ועשה משפט וצדקה עליהם הוא יחיה׃,Hebrew
ואמרתם לא יתכן דרך אדני איש כדרכיו אשפוט אתכם בית ישראל׃,Hebrew
ויהי בשתי עשרה שנה בעשרי בחמשה לחדש לגלותנו בא אלי הפליט מירושלם לאמר הכתה העיר׃,Hebrew
ויד יהוה היתה אלי בערב לפני בוא הפליט ויפתח את פי עד בוא אלי בבקר ויפתח פי ולא נאלמתי עוד׃,Hebrew
ויהי דבר יהוה אלי לאמר׃,Hebrew
בן אדם ישבי החרבות האלה על אדמת ישראל אמרים לאמר אחד היה אברהם ויירש את הארץ ואנחנו רבים לנו נתנה הארץ למורשה׃,Hebrew
לכן אמר אלהם כה אמר אדני יהוה על הדם תאכלו ועינכם תשאו אל גלוליכם ודם תשפכו והארץ תירשו׃,Hebrew
עמדתם על חרבכם עשיתן תועבה ואיש את אשת רעהו טמאתם והארץ תירשו׃,Hebrew
כה תאמר אלהם כה אמר אדני יהוה חי אני אם לא אשר בחרבות בחרב יפלו ואשר על פני השדה לחיה נתתיו לאכלו ואשר במצדות ובמערות בדבר ימותו׃,Hebrew
ונתתי את הארץ שממה ומשמה ונשבת גאון עזה ושממו הרי ישראל מאין עובר׃,Hebrew
וידעו כי אני יהוה בתתי את הארץ שממה ומשמה על כל תועבתם אשר עשו׃,Hebrew
ואתה בן אדם בני עמך הנדברים בך אצל הקירות ובפתחי הבתים ודבר חד את אחד איש את אחיו לאמר באו נא ושמעו מה הדבר היוצא מאת יהוה׃,Hebrew
ויבואו אליך כמבוא עם וישבו לפניך עמי ושמעו את דבריך ואותם לא יעשו כי עגבים בפיהם המה עשים אחרי בצעם לבם הלך׃,Hebrew
והנך להם כשיר עגבים יפה קול ומטב נגן ושמעו את דבריך ועשים אינם אותם׃,Hebrew
ובבאה הנה באה וידעו כי נביא היה בתוכם׃,Hebrew
ויהי דבר יהוה אלי לאמר׃,Hebrew
בן אדם הנבא על רועי ישראל הנבא ואמרת אליהם לרעים כה אמר אדני יהוה הוי רעי ישראל אשר היו רעים אותם הלוא הצאן ירעו הרעים׃,Hebrew
את החלב תאכלו ואת הצמר תלבשו הבריאה תזבחו הצאן לא תרעו׃,Hebrew
את הנחלות לא חזקתם ואת החולה לא רפאתם ולנשברת לא חבשתם ואת הנדחת לא השבתם ואת האבדת לא בקשתם ובחזקה רדיתם אתם ובפרך׃,Hebrew
ותפוצינה מבלי רעה ותהיינה לאכלה לכל חית השדה ותפוצינה׃,Hebrew
ישגו צאני בכל ההרים ועל כל גבעה רמה ועל כל פני הארץ נפצו צאני ואין דורש ואין מבקש׃,Hebrew
לכן רעים שמעו את דבר יהוה׃,Hebrew
חי אני נאם אדני יהוה אם לא יען היות צאני לבז ותהיינה צאני לאכלה לכל חית השדה מאין רעה ולא דרשו רעי את צאני וירעו הרעים אותם ואת צאני לא רעו׃,Hebrew
לכן הרעים שמעו דבר יהוה׃,Hebrew
כה אמר אדני יהוה הנני אל הרעים ודרשתי את צאני מידם והשבתים מרעות צאן ולא ירעו עוד הרעים אותם והצלתי צאני מפיהם ולא תהיין להם לאכלה׃,Hebrew
כי כה אמר אדני יהוה הנני אני ודרשתי את צאני ובקרתים׃,Hebrew
כבקרת רעה עדרו ביום היותו בתוך צאנו נפרשות כן אבקר את צאני והצלתי אתהם מכל המקומת אשר נפצו שם ביום ענן וערפל׃,Hebrew
והוצאתים מן העמים וקבצתים מן הארצות והביאתים אל אדמתם ורעיתים אל הרי ישראל באפיקים ובכל מושבי הארץ׃,Hebrew
במרעה טוב ארעה אתם ובהרי מרום ישראל יהיה נוהם שם תרבצנה בנוה טוב ומרעה שמן תרעינה אל הרי ישראל׃,Hebrew
אני ארעה צאני ואני ארביצם נאם אדני יהוה׃,Hebrew
את האבדת אבקש ואת הנדחת אשיב ולנשברת אחבש ואת החולה אחזק ואת השמנה ואת החזקה אשמיד ארענה במשפט׃,Hebrew
ואתנה צאני כה אמר אדני יהוה הנני שפט בין שה לשה לאילים ולעתודים׃,Hebrew
המעט מכם המרעה הטוב תרעו ויתר מרעיכם תרמסו ברגליכם ומשקע מים תשתו ואת הנותרים ברגליכם תרפשון׃,Hebrew
וצאני מרמס רגליכם תרעינה ומרפש רגליכם תשתינה׃,Hebrew
לכן כה אמר אדני יהוה אליהם הנני אני ושפטתי בין שה בריה ובין שה רזה׃,Hebrew
יען בצד ובכתף תהדפו ובקרניכם תנגחו כל הנחלות עד אשר הפיצותם אותנה אל החוצה׃,Hebrew
והושעתי לצאני ולא תהיינה עוד לבז ושפטתי בין שה לשה׃,Hebrew
והקמתי עליהם רעה אחד ורעה אתהן את עבדי דויד הוא ירעה אתם והוא יהיה להן לרעה׃,Hebrew
ואני יהוה אהיה להם לאלהים ועבדי דוד נשיא בתוכם אני יהוה דברתי׃,Hebrew
וכרתי להם ברית שלום והשבתי חיה רעה מן הארץ וישבו במדבר לבטח וישנו ביערים׃,Hebrew
ונתתי אותם וסביבות גבעתי ברכה והורדתי הגשם בעתו גשמי ברכה יהיו׃,Hebrew
ונתן עץ השדה את פריו והארץ תתן יבולה והיו על אדמתם לבטח וידעו כי אני יהוה בשברי את מטות עלם והצלתים מיד העבדים בהם׃,Hebrew
ולא יהיו עוד בז לגוים וחית הארץ לא תאכלם וישבו לבטח ואין מחריד׃,Hebrew
והקמתי להם מטע לשם ולא יהיו עוד אספי רעב בארץ ולא ישאו עוד כלמת הגוים׃,Hebrew
וידעו כי אני יהוה אלהיהם אתם והמה עמי בית ישראל נאם אדני יהוה׃,Hebrew
ואתן צאני צאן מרעיתי אדם אתם אני אלהיכם נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם שים פניך על הר שעיר והנבא עליו׃,Hebrew
ואמרת לו כה אמר אדני יהוה הנני אליך הר שעיר ונטיתי ידי עליך ונתתיך שממה ומשמה׃,Hebrew
עריך חרבה אשים ואתה שממה תהיה וידעת כי אני יהוה׃,Hebrew
יען היות לך איבת עולם ותגר את בני ישראל על ידי חרב בעת אידם בעת עון קץ׃,Hebrew
לכן חי אני נאם אדני יהוה כי לדם אעשך ודם ירדפך אם לא דם שנאת ודם ירדפך׃,Hebrew
ונתתי את הר שעיר לשממה ושממה והכרתי ממנו עבר ושב׃,Hebrew
ומלאתי את הריו חלליו גבעותיך וגיאותיך וכל אפיקיך חללי חרב יפלו בהם׃,Hebrew
שממות עולם אתנך ועריך לא תישבנה וידעתם כי אני יהוה׃,Hebrew
יען אמרך את שני הגוים ואת שתי הארצות לי תהיינה וירשנוה ויהוה שם היה׃,Hebrew
לכן חי אני נאם אדני יהוה ועשיתי כאפך וכקנאתך אשר עשיתה משנאתיך בם ונודעתי בם כאשר אשפטך׃,Hebrew
וידעת כי אני יהוה שמעתי את כל נאצותיך אשר אמרת על הרי ישראל לאמר שממה לנו נתנו לאכלה׃,Hebrew
ותגדילו עלי בפיכם והעתרתם עלי דבריכם אני שמעתי׃,Hebrew
כה אמר אדני יהוה כשמח כל הארץ שממה אעשה לך׃,Hebrew
כשמחתך לנחלת בית ישראל על אשר שממה כן אעשה לך שממה תהיה הר שעיר וכל אדום כלה וידעו כי אני יהוה׃,Hebrew
ואתה בן אדם הנבא אל הרי ישראל ואמרת הרי ישראל שמעו דבר יהוה׃,Hebrew
כה אמר אדני יהוה יען אמר האויב עליכם האח ובמות עולם למורשה היתה לנו׃,Hebrew
לכן הנבא ואמרת כה אמר אדני יהוה יען ביען שמות ושאף אתכם מסביב להיותכם מורשה לשארית הגוים ותעלו על שפת לשון ודבת עם׃,Hebrew
לכן הרי ישראל שמעו דבר אדני יהוה כה אמר אדני יהוה להרים ולגבעות לאפיקים ולגאיות ולחרבות השממות ולערים הנעזבות אשר היו לבז וללעג לשארית הגוים אשר מסביב׃,Hebrew
לכן כה אמר אדני יהוה אם לא באש קנאתי דברתי על שארית הגוים ועל אדום כלא אשר נתנו את ארצי להם למורשה בשמחת כל לבב בשאט נפש למען מגרשה לבז׃,Hebrew
לכן הנבא על אדמת ישראל ואמרת להרים ולגבעות לאפיקים ולגאיות כה אמר אדני יהוה הנני בקנאתי ובחמתי דברתי יען כלמת גוים נשאתם׃,Hebrew
לכן כה אמר אדני יהוה אני נשאתי את ידי אם לא הגוים אשר לכם מסביב המה כלמתם ישאו׃,Hebrew
ואתם הרי ישראל ענפכם תתנו ופריכם תשאו לעמי ישראל כי קרבו לבוא׃,Hebrew
כי הנני אליכם ופניתי אליכם ונעבדתם ונזרעתם׃,Hebrew
והרביתי עליכם אדם כל בית ישראל כלה ונשבו הערים והחרבות תבנינה׃,Hebrew
והרביתי עליכם אדם ובהמה ורבו ופרו והושבתי אתכם כקדמותיכם והיטבתי מראשתיכם וידעתם כי אני יהוה׃,Hebrew
והולכתי עליכם אדם את עמי ישראל וירשוך והיית להם לנחלה ולא תוסף עוד לשכלם׃,Hebrew
כה אמר אדני יהוה יען אמרים לכם אכלת אדם אתי ומשכלת גויך היית׃,Hebrew
לכן אדם לא תאכלי עוד וגויך לא תכשלי עוד נאם אדני יהוה׃,Hebrew
ולא אשמיע אליך עוד כלמת הגוים וחרפת עמים לא תשאי עוד וגויך לא תכשלי עוד נאם אדני יהוה׃,Hebrew
ויהי דבר יהוה אלי לאמר׃,Hebrew
בן אדם בית ישראל ישבים על אדמתם ויטמאו אותה בדרכם ובעלילותם כטמאת הנדה היתה דרכם לפני׃,Hebrew
ואשפך חמתי עליהם על הדם אשר שפכו על הארץ ובגלוליהם טמאוה׃,Hebrew
ואפיץ אתם בגוים ויזרו בארצות כדרכם וכעלילותם שפטתים׃,Hebrew
ויבוא אל הגוים אשר באו שם ויחללו את שם קדשי באמר להם עם יהוה אלה ומארצו יצאו׃,Hebrew
ואחמל על שם קדשי אשר חללוהו בית ישראל בגוים אשר באו שמה׃,Hebrew
לכן אמר לבית ישראל כה אמר אדני יהוה לא למענכם אני עשה בית ישראל כי אם לשם קדשי אשר חללתם בגוים אשר באתם שם׃,Hebrew
וקדשתי את שמי הגדול המחלל בגוים אשר חללתם בתוכם וידעו הגוים כי אני יהוה נאם אדני יהוה בהקדשי בכם לעיניהם׃,Hebrew
ולקחתי אתכם מן הגוים וקבצתי אתכם מכל הארצות והבאתי אתכם אל אדמתכם׃,Hebrew
וזרקתי עליכם מים טהורים וטהרתם מכל טמאותיכם ומכל גלוליכם אטהר אתכם׃,Hebrew
ונתתי לכם לב חדש ורוח חדשה אתן בקרבכם והסרתי את לב האבן מבשרכם ונתתי לכם לב בשר׃,Hebrew
ואת רוחי אתן בקרבכם ועשיתי את אשר בחקי תלכו ומשפטי תשמרו ועשיתם׃,Hebrew
וישבתם בארץ אשר נתתי לאבתיכם והייתם לי לעם ואנכי אהיה לכם לאלהים׃,Hebrew
והושעתי אתכם מכל טמאותיכם וקראתי אל הדגן והרביתי אתו ולא אתן עליכם רעב׃,Hebrew
והרביתי את פרי העץ ותנובת השדה למען אשר לא תקחו עוד חרפת רעב בגוים׃,Hebrew
וזכרתם את דרכיכם הרעים ומעלליכם אשר לא טובים ונקטתם בפניכם על עונתיכם ועל תועבתיכם׃,Hebrew
לא למענכם אני עשה נאם אדני יהוה יודע לכם בושו והכלמו מדרכיכם בית ישראל׃,Hebrew
כה אמר אדני יהוה ביום טהרי אתכם מכל עונותיכם והושבתי את הערים ונבנו החרבות׃,Hebrew
והארץ הנשמה תעבד תחת אשר היתה שממה לעיני כל עובר׃,Hebrew
ואמרו הארץ הלזו הנשמה היתה כגן עדן והערים החרבות והנשמות והנהרסות בצורות ישבו׃,Hebrew
וידעו הגוים אשר ישארו סביבותיכם כי אני יהוה בניתי הנהרסות נטעתי הנשמה אני יהוה דברתי ועשיתי׃,Hebrew
כה אמר אדני יהוה עוד זאת אדרש לבית ישראל לעשות להם ארבה אתם כצאן אדם׃,Hebrew
כצאן קדשים כצאן ירושלם במועדיה כן תהיינה הערים החרבות מלאות צאן אדם וידעו כי אני יהוה׃,Hebrew
היתה עלי יד יהוה ויוצאני ברוח יהוה ויניחני בתוך הבקעה והיא מלאה עצמות׃,Hebrew
והעבירני עליהם סביב סביב והנה רבות מאד על פני הבקעה והנה יבשות מאד׃,Hebrew
ויאמר אלי בן אדם התחיינה העצמות האלה ואמר אדני יהוה אתה ידעת׃,Hebrew
ויאמר אלי הנבא על העצמות האלה ואמרת אליהם העצמות היבשות שמעו דבר יהוה׃,Hebrew
כה אמר אדני יהוה לעצמות האלה הנה אני מביא בכם רוח וחייתם׃,Hebrew
ונתתי עליכם גדים והעלתי עליכם בשר וקרמתי עליכם עור ונתתי בכם רוח וחייתם וידעתם כי אני יהוה׃,Hebrew
ונבאתי כאשר צויתי ויהי קול כהנבאי והנה רעש ותקרבו עצמות עצם אל עצמו׃,Hebrew
וראיתי והנה עליהם גדים ובשר עלה ויקרם עליהם עור מלמעלה ורוח אין בהם׃,Hebrew
ויאמר אלי הנבא אל הרוח הנבא בן אדם ואמרת אל הרוח כה אמר אדני יהוה מארבע רוחות באי הרוח ופחי בהרוגים האלה ויחיו׃,Hebrew
והנבאתי כאשר צוני ותבוא בהם הרוח ויחיו ויעמדו על רגליהם חיל גדול מאד מאד׃,Hebrew
ויאמר אלי בן אדם העצמות האלה כל בית ישראל המה הנה אמרים יבשו עצמותינו ואבדה תקותנו נגזרנו לנו׃,Hebrew
לכן הנבא ואמרת אליהם כה אמר אדני יהוה הנה אני פתח את קברותיכם והעליתי אתכם מקברותיכם עמי והבאתי אתכם אל אדמת ישראל׃,Hebrew
וידעתם כי אני יהוה בפתחי את קברותיכם ובהעלותי אתכם מקברותיכם עמי׃,Hebrew
ונתתי רוחי בכם וחייתם והנחתי אתכם על אדמתכם וידעתם כי אני יהוה דברתי ועשיתי נאם יהוה׃,Hebrew
ויהי דבר יהוה אלי לאמר׃,Hebrew
ואתה בן אדם קח לך עץ אחד וכתב עליו ליהודה ולבני ישראל חברו ולקח עץ אחד וכתוב עליו ליוסף עץ אפרים וכל בית ישראל חברו׃,Hebrew
וקרב אתם אחד אל אחד לך לעץ אחד והיו לאחדים בידך׃,Hebrew
וכאשר יאמרו אליך בני עמך לאמר הלוא תגיד לנו מה אלה לך׃,Hebrew
דבר אלהם כה אמר אדני יהוה הנה אני לקח את עץ יוסף אשר ביד אפרים ושבטי ישראל חברו ונתתי אותם עליו את עץ יהודה ועשיתם לעץ אחד והיו אחד בידי׃,Hebrew
והיו העצים אשר תכתב עליהם בידך לעיניהם׃,Hebrew
ודבר אליהם כה אמר אדני יהוה הנה אני לקח את בני ישראל מבין הגוים אשר הלכו שם וקבצתי אתם מסביב והבאתי אותם אל אדמתם׃,Hebrew
ועשיתי אתם לגוי אחד בארץ בהרי ישראל ומלך אחד יהיה לכלם למלך ולא יהיה עוד לשני גוים ולא יחצו עוד לשתי ממלכות עוד׃,Hebrew
ולא יטמאו עוד בגלוליהם ובשקוציהם ובכל פשעיהם והושעתי אתם מכל מושבתיהם אשר חטאו בהם וטהרתי אותם והיו לי לעם ואני אהיה להם לאלהים׃,Hebrew
ועבדי דוד מלך עליהם ורועה אחד יהיה לכלם ובמשפטי ילכו וחקתי ישמרו ועשו אותם׃,Hebrew
וישבו על הארץ אשר נתתי לעבדי ליעקב אשר ישבו בה אבותיכם וישבו עליה המה ובניהם ובני בניהם עד עולם ודוד עבדי נשיא להם לעולם׃,Hebrew
וכרתי להם ברית שלום ברית עולם יהיה אותם ונתתים והרביתי אותם ונתתי את מקדשי בתוכם לעולם׃,Hebrew
והיה משכני עליהם והייתי להם לאלהים והמה יהיו לי לעם׃,Hebrew
וידעו הגוים כי אני יהוה מקדש את ישראל בהיות מקדשי בתוכם לעולם׃,Hebrew
ויהי דבר יהוה אלי לאמר׃,Hebrew
בן אדם שים פניך אל גוג ארץ המגוג נשיא ראש משך ותבל והנבא עליו׃,Hebrew
ואמרת כה אמר אדני יהוה הנני אליך גוג נשיא ראש משך ותבל׃,Hebrew
ושובבתיך ונתתי חחים בלחייך והוצאתי אותך ואת כל חילך סוסים ופרשים לבשי מכלול כלם קהל רב צנה ומגן תפשי חרבות כלם׃,Hebrew
פרס כוש ופוט אתם כלם מגן וכובע׃,Hebrew
גמר וכל אגפיה בית תוגרמה ירכתי צפון ואת כל אגפיו עמים רבים אתך׃,Hebrew
הכן והכן לך אתה וכל קהלך הנקהלים עליך והיית להם למשמר׃,Hebrew
מימים רבים תפקד באחרית השנים תבוא אל ארץ משובבת מחרב מקבצת מעמים רבים על הרי ישראל אשר היו לחרבה תמיד והיא מעמים הוצאה וישבו לבטח כלם׃,Hebrew
ועלית כשאה תבוא כענן לכסות הארץ תהיה אתה וכל אגפיך ועמים רבים אותך׃,Hebrew
כה אמר אדני יהוה והיה ביום ההוא יעלו דברים על לבבך וחשבת מחשבת רעה׃,Hebrew
ואמרת אעלה על ארץ פרזות אבוא השקטים ישבי לבטח כלם ישבים באין חומה ובריח ודלתים אין להם׃,Hebrew
לשלל שלל ולבז בז להשיב ידך על חרבות נושבת ואל עם מאסף מגוים עשה מקנה וקנין ישבי על טבור הארץ׃,Hebrew
שבא ודדן וסחרי תרשיש וכל כפריה יאמרו לך הלשלל שלל אתה בא הלבז בז הקהלת קהלך לשאת כסף וזהב לקחת מקנה וקנין לשלל שלל גדול׃,Hebrew
לכן הנבא בן אדם ואמרת לגוג כה אמר אדני יהוה הלוא ביום ההוא בשבת עמי ישראל לבטח תדע׃,Hebrew
ובאת ממקומך מירכתי צפון אתה ועמים רבים אתך רכבי סוסים כלם קהל גדול וחיל רב׃,Hebrew
ועלית על עמי ישראל כענן לכסות הארץ באחרית הימים תהיה והבאותיך על ארצי למען דעת הגוים אתי בהקדשי בך לעיניהם גוג׃,Hebrew
כה אמר אדני יהוה האתה הוא אשר דברתי בימים קדמונים ביד עבדי נביאי ישראל הנבאים בימים ההם שנים להביא אתך עליהם׃,Hebrew
והיה ביום ההוא ביום בוא גוג על אדמת ישראל נאם אדני יהוה תעלה חמתי באפי׃,Hebrew
ובקנאתי באש עברתי דברתי אם לא ביום ההוא יהיה רעש גדול על אדמת ישראל׃,Hebrew
ורעשו מפני דגי הים ועוף השמים וחית השדה וכל הרמש הרמש על האדמה וכל האדם אשר על פני האדמה ונהרסו ההרים ונפלו המדרגות וכל חומה לארץ תפול׃,Hebrew
וקראתי עליו לכל הרי חרב נאם אדני יהוה חרב איש באחיו תהיה׃,Hebrew
ונשפטתי אתו בדבר ובדם וגשם שוטף ואבני אלגביש אש וגפרית אמטיר עליו ועל אגפיו ועל עמים רבים אשר אתו׃,Hebrew
והתגדלתי והתקדשתי ונודעתי לעיני גוים רבים וידעו כי אני יהוה׃,Hebrew
ואתה בן אדם הנבא על גוג ואמרת כה אמר אדני יהוה הנני אליך גוג נשיא ראש משך ותבל׃,Hebrew
ושבבתיך וששאתיך והעליתיך מירכתי צפון והבאותך על הרי ישראל׃,Hebrew
והכיתי קשתך מיד שמאולך וחציך מיד ימינך אפיל׃,Hebrew
על הרי ישראל תפול אתה וכל אגפיך ועמים אשר אתך לעיט צפור כל כנף וחית השדה נתתיך לאכלה׃,Hebrew
על פני השדה תפול כי אני דברתי נאם אדני יהוה׃,Hebrew
ושלחתי אש במגוג ובישבי האיים לבטח וידעו כי אני יהוה׃,Hebrew
ואת שם קדשי אודיע בתוך עמי ישראל ולא אחל את שם קדשי עוד וידעו הגוים כי אני יהוה קדוש בישראל׃,Hebrew
הנה באה ונהיתה נאם אדני יהוה הוא היום אשר דברתי׃,Hebrew
ויצאו ישבי ערי ישראל ובערו והשיקו בנשק ומגן וצנה בקשת ובחצים ובמקל יד וברמח ובערו בהם אש שבע שנים׃,Hebrew
ולא ישאו עצים מן השדה ולא יחטבו מן היערים כי בנשק יבערו אש ושללו את שלליהם ובזזו את בזזיהם נאם אדני יהוה׃,Hebrew
והיה ביום ההוא אתן לגוג מקום שם קבר בישראל גי העברים קדמת הים וחסמת היא את העברים וקברו שם את גוג ואת כל המונה וקראו גיא המון גוג׃,Hebrew
וקברום בית ישראל למען טהר את הארץ שבעה חדשים׃,Hebrew
וקברו כל עם הארץ והיה להם לשם יום הכבדי נאם אדני יהוה׃,Hebrew
ואנשי תמיד יבדילו עברים בארץ מקברים את העברים את הנותרים על פני הארץ לטהרה מקצה שבעה חדשים יחקרו׃,Hebrew
ועברו העברים בארץ וראה עצם אדם ובנה אצלו ציון עד קברו אתו המקברים אל גיא המון גוג׃,Hebrew
וגם שם עיר המונה וטהרו הארץ׃,Hebrew
ואתה בן אדם כה אמר אדני יהוה אמר לצפור כל כנף ולכל חית השדה הקבצו ובאו האספו מסביב על זבחי אשר אני זבח לכם זבח גדול על הרי ישראל ואכלתם בשר ושתיתם דם׃,Hebrew
בשר גבורים תאכלו ודם נשיאי הארץ תשתו אילים כרים ועתודים פרים מריאי בשן כלם׃,Hebrew
ואכלתם חלב לשבעה ושתיתם דם לשכרון מזבחי אשר זבחתי לכם׃,Hebrew
ושבעתם על שלחני סוס ורכב גבור וכל איש מלחמה נאם אדני יהוה׃,Hebrew
ונתתי את כבודי בגוים וראו כל הגוים את משפטי אשר עשיתי ואת ידי אשר שמתי בהם׃,Hebrew
וידעו בית ישראל כי אני יהוה אלהיהם מן היום ההוא והלאה׃,Hebrew
וידעו הגוים כי בעונם גלו בית ישראל על אשר מעלו בי ואסתר פני מהם ואתנם ביד צריהם ויפלו בחרב כלם׃,Hebrew
כטמאתם וכפשעיהם עשיתי אתם ואסתר פני מהם׃,Hebrew
לכן כה אמר אדני יהוה עתה אשיב את שבית יעקב ורחמתי כל בית ישראל וקנאתי לשם קדשי׃,Hebrew
ונשו את כלמתם ואת כל מעלם אשר מעלו בי בשבתם על אדמתם לבטח ואין מחריד׃,Hebrew
בשובבי אותם מן העמים וקבצתי אתם מארצות איביהם ונקדשתי בם לעיני הגוים רבים׃,Hebrew
וידעו כי אני יהוה אלהיהם בהגלותי אתם אל הגוים וכנסתים על אדמתם ולא אותיר עוד מהם שם׃,Hebrew
ולא אסתיר עוד פני מהם אשר שפכתי את רוחי על בית ישראל נאם אדני יהוה׃,Hebrew
בעשרים וחמש שנה לגלותנו בראש השנה בעשור לחדש בארבע עשרה שנה אחר אשר הכתה העיר בעצם היום הזה היתה עלי יד יהוה ויבא אתי שמה׃,Hebrew
במראות אלהים הביאני אל ארץ ישראל ויניחני אל הר גבה מאד ועליו כמבנה עיר מנגב׃,Hebrew
ויביא אותי שמה והנה איש מראהו כמראה נחשת ופתיל פשתים בידו וקנה המדה והוא עמד בשער׃,Hebrew
וידבר אלי האיש בן אדם ראה בעיניך ובאזניך שמע ושים לבך לכל אשר אני מראה אותך כי למען הראותכה הבאתה הנה הגד את כל אשר אתה ראה לבית ישראל׃,Hebrew
והנה חומה מחוץ לבית סביב סביב וביד האיש קנה המדה שש אמות באמה וטפח וימד את רחב הבנין קנה אחד וקומה קנה אחד׃,Hebrew
ויבוא אל שער אשר פניו דרך הקדימה ויעל במעלתו וימד את סף השער קנה אחד רחב ואת סף אחד קנה אחד רחב׃,Hebrew
והתא קנה אחד ארך וקנה אחד רחב ובין התאים חמש אמות וסף השער מאצל אולם השער מהבית קנה אחד׃,Hebrew
וימד את אלם השער מהבית קנה אחד׃,Hebrew
וימד את אלם השער שמנה אמות ואילו שתים אמות ואלם השער מהבית׃,Hebrew
ותאי השער דרך הקדים שלשה מפה ושלשה מפה מדה אחת לשלשתם ומדה אחת לאילם מפה ומפו׃,Hebrew
וימד את רחב פתח השער עשר אמות ארך השער שלוש עשרה אמות׃,Hebrew
וגבול לפני התאות אמה אחת ואמה אחת גבול מפה והתא שש אמות מפו ושש אמות מפו׃,Hebrew
וימד את השער מגג התא לגגו רחב עשרים וחמש אמות פתח נגד פתח׃,Hebrew
ויעש את אילים ששים אמה ואל איל החצר השער סביב סביב׃,Hebrew
ועל פני השער היאתון על לפני אלם השער הפנימי חמשים אמה׃,Hebrew
וחלונות אטמות אל התאים ואל אליהמה לפנימה לשער סביב סביב וכן לאלמות וחלונות סביב סביב לפנימה ואל איל תמרים׃,Hebrew
ויביאני אל החצר החיצונה והנה לשכות ורצפה עשוי לחצר סביב סביב שלשים לשכות אל הרצפה׃,Hebrew
והרצפה אל כתף השערים לעמת ארך השערים הרצפה התחתונה׃,Hebrew
וימד רחב מלפני השער התחתונה לפני החצר הפנימי מחוץ מאה אמה הקדים והצפון׃,Hebrew
והשער אשר פניו דרך הצפון לחצר החיצונה מדד ארכו ורחבו׃,Hebrew
ותאו שלושה מפו ושלשה מפו ואילו ואלמו היה כמדת השער הראשון חמשים אמה ארכו ורחב חמש ועשרים באמה׃,Hebrew
וחלונו ואלמו ותמרו כמדת השער אשר פניו דרך הקדים ובמעלות שבע יעלו בו ואילמו לפניהם׃,Hebrew
ושער לחצר הפנימי נגד השער לצפון ולקדים וימד משער אל שער מאה אמה׃,Hebrew
ויולכני דרך הדרום והנה שער דרך הדרום ומדד אילו ואילמו כמדות האלה׃,Hebrew
וחלונים לו ולאילמו סביב סביב כהחלנות האלה חמשים אמה ארך ורחב חמש ועשרים אמה׃,Hebrew
ומעלות שבעה עלותו ואלמו לפניהם ותמרים לו אחד מפו ואחד מפו אל אילו׃,Hebrew
ושער לחצר הפנימי דרך הדרום וימד משער אל השער דרך הדרום מאה אמות׃,Hebrew
ויביאני אל חצר הפנימי בשער הדרום וימד את השער הדרום כמדות האלה׃,Hebrew
ותאו ואילו ואלמו כמדות האלה וחלונות לו ולאלמו סביב סביב חמשים אמה ארך ורחב עשרים וחמש אמות׃,Hebrew
ואלמות סביב סביב ארך חמש ועשרים אמה ורחב חמש אמות׃,Hebrew
ואלמו אל חצר החצונה ותמרים אל אילו ומעלות שמונה מעלו׃,Hebrew
ויביאני אל החצר הפנימי דרך הקדים וימד את השער כמדות האלה׃,Hebrew
ותאו ואלו ואלמו כמדות האלה וחלונות לו ולאלמו סביב סביב ארך חמשים אמה ורחב חמש ועשרים אמה׃,Hebrew
ואלמו לחצר החיצונה ותמרים אל אלו מפו ומפו ושמנה מעלות מעלו׃,Hebrew
ויביאני אל שער הצפון ומדד כמדות האלה׃,Hebrew
תאו אלו ואלמו וחלונות לו סביב סביב ארך חמשים אמה ורחב חמש ועשרים אמה׃,Hebrew
ואילו לחצר החיצונה ותמרים אל אילו מפו ומפו ושמנה מעלות מעלו׃,Hebrew
ולשכה ופתחה באילים השערים שם ידיחו את העלה׃,Hebrew
ובאלם השער שנים שלחנות מפו ושנים שלחנות מפה לשחוט אליהם העולה והחטאת והאשם׃,Hebrew
ואל הכתף מחוצה לעולה לפתח השער הצפונה שנים שלחנות ואל הכתף האחרת אשר לאלם השער שנים שלחנות׃,Hebrew
ארבעה שלחנות מפה וארבעה שלחנות מפה לכתף השער שמונה שלחנות אליהם ישחטו׃,Hebrew
וארבעה שלחנות לעולה אבני גזית ארך אמה אחת וחצי ורחב אמה אחת וחצי וגבה אמה אחת אליהם ויניחו את הכלים אשר ישחטו את העולה בם והזבח׃,Hebrew
והשפתים טפח אחד מוכנים בבית סביב סביב ואל השלחנות בשר הקרבן׃,Hebrew
ומחוצה לשער הפנימי לשכות שרים בחצר הפנימי אשר אל כתף שער הצפון ופניהם דרך הדרום אחד אל כתף שער הקדים פני דרך הצפן׃,Hebrew
וידבר אלי זה הלשכה אשר פניה דרך הדרום לכהנים שמרי משמרת הבית׃,Hebrew
והלשכה אשר פניה דרך הצפון לכהנים שמרי משמרת המזבח המה בני צדוק הקרבים מבני לוי אל יהוה לשרתו׃,Hebrew
וימד את החצר ארך מאה אמה ורחב מאה אמה מרבעת והמזבח לפני הבית׃,Hebrew
ויבאני אל אלם הבית וימד אל אלם חמש אמות מפה וחמש אמות מפה ורחב השער שלש אמות מפו ושלש אמות מפו׃,Hebrew
ארך האלם עשרים אמה ורחב עשתי עשרה אמה ובמעלות אשר יעלו אליו ועמדים אל האילים אחד מפה ואחד מפה׃,Hebrew
ויביאני אל ההיכל וימד את האילים שש אמות רחב מפו ושש אמות רחב מפו רחב האהל׃,Hebrew
ורחב הפתח עשר אמות וכתפות הפתח חמש אמות מפו וחמש אמות מפו וימד ארכו ארבעים אמה ורחב עשרים אמה׃,Hebrew
ובא לפנימה וימד איל הפתח שתים אמות והפתח שש אמות ורחב הפתח שבע אמות׃,Hebrew
וימד את ארכו עשרים אמה ורחב עשרים אמה אל פני ההיכל ויאמר אלי זה קדש הקדשים׃,Hebrew
וימד קיר הבית שש אמות ורחב הצלע ארבע אמות סביב סביב לבית סביב׃,Hebrew
והצלעות צלע אל צלע שלוש ושלשים פעמים ובאות בקיר אשר לבית לצלעות סביב סביב להיות אחוזים ולא יהיו אחוזים בקיר הבית׃,Hebrew
ורחבה ונסבה למעלה למעלה לצלעות כי מוסב הבית למעלה למעלה סביב סביב לבית על כן רחב לבית למעלה וכן התחתונה יעלה על העליונה לתיכונה׃,Hebrew
וראיתי לבית גבה סביב סביב מיסדות הצלעות מלו הקנה שש אמות אצילה׃,Hebrew
רחב הקיר אשר לצלע אל החוץ חמש אמות ואשר מנח בית צלעות אשר לבית׃,Hebrew
ובין הלשכות רחב עשרים אמה סביב לבית סביב סביב׃,Hebrew
ופתח הצלע למנח פתח אחד דרך הצפון ופתח אחד לדרום ורחב מקום המנח חמש אמות סביב סביב׃,Hebrew
והבנין אשר אל פני הגזרה פאת דרך הים רחב שבעים אמה וקיר הבנין חמש אמות רחב סביב סביב וארכו תשעים אמה׃,Hebrew
ומדד את הבית ארך מאה אמה והגזרה והבניה וקירותיה ארך מאה אמה׃,Hebrew
ורחב פני הבית והגזרה לקדים מאה אמה׃,Hebrew
ומדד ארך הבנין אל פני הגזרה אשר על אחריה ואתוקיהא מפו ומפו מאה אמה וההיכל הפנימי ואלמי החצר׃,Hebrew
הספים והחלונים האטמות והאתיקים סביב לשלשתם נגד הסף שחיף עץ סביב סביב והארץ עד החלנות והחלנות מכסות׃,Hebrew
על מעל הפתח ועד הבית הפנימי ולחוץ ואל כל הקיר סביב סביב בפנימי ובחיצון מדות׃,Hebrew
ועשוי כרובים ותמרים ותמרה בין כרוב לכרוב ושנים פנים לכרוב׃,Hebrew
ופני אדם אל התמרה מפו ופני כפיר אל התמרה מפו עשוי אל כל הבית סביב סביב׃,Hebrew
מהארץ עד מעל הפתח הכרובים והתמרים עשוים וקיר ההיכל׃,Hebrew
ההיכל מזוזת רבעה ופני הקדש המראה כמראה׃,Hebrew
המזבח עץ שלוש אמות גבה וארכו שתים אמות ומקצעותיו לו וארכו וקירתיו עץ וידבר אלי זה השלחן אשר לפני יהוה׃,Hebrew
ושתים דלתות להיכל ולקדש׃,Hebrew
ושתים דלתות לדלתות שתים מוסבות דלתות שתים לדלת אחת ושתי דלתות לאחרת׃,Hebrew
ועשויה אליהן אל דלתות ההיכל כרובים ותמרים כאשר עשוים לקירות ועב עץ אל פני האולם מהחוץ׃,Hebrew
וחלונים אטמות ותמרים מפו ומפו אל כתפות האולם וצלעות הבית והעבים׃,Hebrew
ויוצאני אל החצר החיצונה הדרך דרך הצפון ויבאני אל הלשכה אשר נגד הגזרה ואשר נגד הבנין אל הצפון׃,Hebrew
אל פני ארך אמות המאה פתח הצפון והרחב חמשים אמות׃,Hebrew
נגד העשרים אשר לחצר הפנימי ונגד רצפה אשר לחצר החיצונה אתיק אל פני אתיק בשלשים׃,Hebrew
ולפני הלשכות מהלך עשר אמות רחב אל הפנימית דרך אמה אחת ופתחיהם לצפון׃,Hebrew
והלשכות העליונת קצרות כי יוכלו אתיקים מהנה מהתחתנות ומהתכנות בנין׃,Hebrew
כי משלשות הנה ואין להן עמודים כעמודי החצרות על כן נאצל מהתחתונות ומהתיכנות מהארץ׃,Hebrew
וגדר אשר לחוץ לעמת הלשכות דרך החצר החצונה אל פני הלשכות ארכו חמשים אמה׃,Hebrew
כי ארך הלשכות אשר לחצר החצונה חמשים אמה והנה על פני ההיכל מאה אמה׃,Hebrew
ומתחתה לשכות האלה המבוא מהקדים בבאו להנה מהחצר החצנה׃,Hebrew
ברחב גדר החצר דרך הקדים אל פני הגזרה ואל פני הבנין לשכות׃,Hebrew
ודרך לפניהם כמראה הלשכות אשר דרך הצפון כארכן כן רחבן וכל מוצאיהן וכמשפטיהן וכפתחיהן׃,Hebrew
וכפתחי הלשכות אשר דרך הדרום פתח בראש דרך דרך בפני הגדרת הגינה דרך הקדים בבואן׃,Hebrew
ויאמר אלי לשכות הצפון לשכות הדרום אשר אל פני הגזרה הנה לשכות הקדש אשר יאכלו שם הכהנים אשר קרובים ליהוה קדשי הקדשים שם יניחו קדשי הקדשים והמנחה והחטאת והאשם כי המקום קדש׃,Hebrew
בבאם הכהנים ולא יצאו מהקדש אל החצר החיצונה ושם יניחו בגדיהם אשר ישרתו בהן כי קדש הנה ילבשו בגדים אחרים וקרבו אל אשר לעם׃,Hebrew
וכלה את מדות הבית הפנימי והוציאני דרך השער אשר פניו דרך הקדים ומדדו סביב סביב׃,Hebrew
מדד רוח הקדים בקנה המדה חמש אמות קנים בקנה המדה סביב׃,Hebrew
מדד רוח הצפון חמש מאות קנים בקנה המדה סביב׃,Hebrew
את רוח הדרום מדד חמש מאות קנים בקנה המדה׃,Hebrew
סבב אל רוח הים מדד חמש מאות קנים בקנה המדה׃,Hebrew
לארבע רוחות מדדו חומה לו סביב סביב ארך חמש מאות ורחב חמש מאות להבדיל בין הקדש לחל׃,Hebrew
ויולכני אל השער שער אשר פנה דרך הקדים׃,Hebrew
והנה כבוד אלהי ישראל בא מדרך הקדים וקולו כקול מים רבים והארץ האירה מכבדו׃,Hebrew
וכמראה המראה אשר ראיתי כמראה אשר ראיתי בבאי לשחת את העיר ומראות כמראה אשר ראיתי אל נהר כבר ואפל אל פני׃,Hebrew
וכבוד יהוה בא אל הבית דרך שער אשר פניו דרך הקדים׃,Hebrew
ותשאני רוח ותביאני אל החצר הפנימי והנה מלא כבוד יהוה הבית׃,Hebrew
ואשמע מדבר אלי מהבית ואיש היה עמד אצלי׃,Hebrew
ויאמר אלי בן אדם את מקום כסאי ואת מקום כפות רגלי אשר אשכן שם בתוך בני ישראל לעולם ולא יטמאו עוד בית ישראל שם קדשי המה ומלכיהם בזנותם ובפגרי מלכיהם במותם׃,Hebrew
בתתם ספם את ספי ומזוזתם אצל מזוזתי והקיר ביני וביניהם וטמאו את שם קדשי בתועבותם אשר עשו ואכל אתם באפי׃,Hebrew
עתה ירחקו את זנותם ופגרי מלכיהם ממני ושכנתי בתוכם לעולם׃,Hebrew
אתה בן אדם הגד את בית ישראל את הבית ויכלמו מעונותיהם ומדדו את תכנית׃,Hebrew
ואם נכלמו מכל אשר עשו צורת הבית ותכונתו ומוצאיו ומובאיו וכל צורתו ואת כל חקתיו וכל צורתו וכל תורתו הודע אותם וכתב לעיניהם וישמרו את כל צורתו ואת כל חקתיו ועשו אותם׃,Hebrew
זאת תורת הבית על ראש ההר כל גבלו סביב סביב קדש קדשים הנה זאת תורת הבית׃,Hebrew
ואלה מדות המזבח באמות אמה אמה וטפח וחיק האמה ואמה רחב וגבולה אל שפתה סביב זרת האחד וזה גב המזבח׃,Hebrew
ומחיק הארץ עד העזרה התחתונה שתים אמות ורחב אמה אחת ומהעזרה הקטנה עד העזרה הגדולה ארבע אמות ורחב האמה׃,Hebrew
וההראל ארבע אמות ומהאראיל ולמעלה הקרנות ארבע׃,Hebrew
והאראיל שתים עשרה ארך בשתים עשרה רחב רבוע אל ארבעת רבעיו׃,Hebrew
והעזרה ארבע עשרה ארך בארבע עשרה רחב אל ארבעת רבעיה והגבול סביב אותה חצי האמה והחיק לה אמה סביב ומעלתהו פנות קדים׃,Hebrew
ויאמר אלי בן אדם כה אמר אדני יהוה אלה חקות המזבח ביום העשותו להעלות עליו עולה ולזרק עליו דם׃,Hebrew
ונתתה אל הכהנים הלוים אשר הם מזרע צדוק הקרבים אלי נאם אדני יהוה לשרתני פר בן בקר לחטאת׃,Hebrew
ולקחת מדמו ונתתה על ארבע קרנתיו ואל ארבע פנות העזרה ואל הגבול סביב וחטאת אותו וכפרתהו׃,Hebrew
ולקחת את הפר החטאת ושרפו במפקד הבית מחוץ למקדש׃,Hebrew
וביום השני תקריב שעיר עזים תמים לחטאת וחטאו את המזבח כאשר חטאו בפר׃,Hebrew
בכלותך מחטא תקריב פר בן בקר תמים ואיל מן הצאן תמים׃,Hebrew
והקרבתם לפני יהוה והשליכו הכהנים עליהם מלח והעלו אותם עלה ליהוה׃,Hebrew
שבעת ימים תעשה שעיר חטאת ליום ופר בן בקר ואיל מן הצאן תמימים יעשו׃,Hebrew
שבעת ימים יכפרו את המזבח וטהרו אתו ומלאו ידו׃,Hebrew
ויכלו את הימים והיה ביום השמיני והלאה יעשו הכהנים על המזבח את עולותיכם ואת שלמיכם ורצאתי אתכם נאם אדני יהוה׃,Hebrew
וישב אתי דרך שער המקדש החיצון הפנה קדים והוא סגור׃,Hebrew
ויאמר אלי יהוה השער הזה סגור יהיה לא יפתח ואיש לא יבא בו כי יהוה אלהי ישראל בא בו והיה סגור׃,Hebrew
את הנשיא נשיא הוא ישב בו לאכול לחם לפני יהוה מדרך אלם השער יבוא ומדרכו יצא׃,Hebrew
ויביאני דרך שער הצפון אל פני הבית וארא והנה מלא כבוד יהוה את בית יהוה ואפל אל פני׃,Hebrew
ויאמר אלי יהוה בן אדם שים לבך וראה בעיניך ובאזניך שמע את כל אשר אני מדבר אתך לכל חקות בית יהוה ולכל תורתו ושמת לבך למבוא הבית בכל מוצאי המקדש׃,Hebrew
ואמרת אל מרי אל בית ישראל כה אמר אדני יהוה רב לכם מכל תועבותיכם בית ישראל׃,Hebrew
בהביאכם בני נכר ערלי לב וערלי בשר להיות במקדשי לחללו את ביתי בהקריבכם את לחמי חלב ודם ויפרו את בריתי אל כל תועבותיכם׃,Hebrew
ולא שמרתם משמרת קדשי ותשימון לשמרי משמרתי במקדשי לכם׃,Hebrew
כה אמר אדני יהוה כל בן נכר ערל לב וערל בשר לא יבוא אל מקדשי לכל בן נכר אשר בתוך בני ישראל׃,Hebrew
כי אם הלוים אשר רחקו מעלי בתעות ישראל אשר תעו מעלי אחרי גלוליהם ונשאו עונם׃,Hebrew
והיו במקדשי משרתים פקדות אל שערי הבית ומשרתים את הבית המה ישחטו את העלה ואת הזבח לעם והמה יעמדו לפניהם לשרתם׃,Hebrew
יען אשר ישרתו אותם לפני גלוליהם והיו לבית ישראל למכשול עון על כן נשאתי ידי עליהם נאם אדני יהוה ונשאו עונם׃,Hebrew
ולא יגשו אלי לכהן לי ולגשת על כל קדשי אל קדשי הקדשים ונשאו כלמתם ותועבותם אשר עשו׃,Hebrew
ונתתי אותם שמרי משמרת הבית לכל עבדתו ולכל אשר יעשה בו׃,Hebrew
והכהנים הלוים בני צדוק אשר שמרו את משמרת מקדשי בתעות בני ישראל מעלי המה יקרבו אלי לשרתני ועמדו לפני להקריב לי חלב ודם נאם אדני יהוה׃,Hebrew
המה יבאו אל מקדשי והמה יקרבו אל שלחני לשרתני ושמרו את משמרתי׃,Hebrew
והיה בבואם אל שערי החצר הפנימית בגדי פשתים ילבשו ולא יעלה עליהם צמר בשרתם בשערי החצר הפנימית וביתה׃,Hebrew
פארי פשתים יהיו על ראשם ומכנסי פשתים יהיו על מתניהם לא יחגרו ביזע׃,Hebrew
ובצאתם אל החצר החיצונה אל החצר החיצונה אל העם יפשטו את בגדיהם אשר המה משרתם בם והניחו אותם בלשכת הקדש ולבשו בגדים אחרים ולא יקדשו את העם בבגדיהם׃,Hebrew
וראשם לא יגלחו ופרע לא ישלחו כסום יכסמו את ראשיהם׃,Hebrew
ויין לא ישתו כל כהן בבואם אל החצר הפנימית׃,Hebrew
ואלמנה וגרושה לא יקחו להם לנשים כי אם בתולת מזרע בית ישראל והאלמנה אשר תהיה אלמנה מכהן יקחו׃,Hebrew
ואת עמי יורו בין קדש לחל ובין טמא לטהור יודעם׃,Hebrew
ועל ריב המה יעמדו לשפט במשפטי ושפטהו ואת תורתי ואת חקתי בכל מועדי ישמרו ואת שבתותי יקדשו׃,Hebrew
ואל מת אדם לא יבוא לטמאה כי אם לאב ולאם ולבן ולבת לאח ולאחות אשר לא היתה לאיש יטמאו׃,Hebrew
ואחרי טהרתו שבעת ימים יספרו לו׃,Hebrew
וביום באו אל הקדש אל החצר הפנימית לשרת בקדש יקריב חטאתו נאם אדני יהוה׃,Hebrew
והיתה להם לנחלה אני נחלתם ואחזה לא תתנו להם בישראל אני אחזתם׃,Hebrew
המנחה והחטאת והאשם המה יאכלום וכל חרם בישראל להם יהיה׃,Hebrew
וראשית כל בכורי כל וכל תרומת כל מכל תרומותיכם לכהנים יהיה וראשית ערסותיכם תתנו לכהן להניח ברכה אל ביתך׃,Hebrew
כל נבלה וטרפה מן העוף ומן הבהמה לא יאכלו הכהנים׃,Hebrew
ובהפילכם את הארץ בנחלה תרימו תרומה ליהוה קדש מן הארץ ארך חמשה ועשרים אלף ארך ורחב עשרה אלף קדש הוא בכל גבולה סביב׃,Hebrew
יהיה מזה אל הקדש חמש מאות בחמש מאות מרבע סביב וחמשים אמה מגרש לו סביב׃,Hebrew
ומן המדה הזאת תמוד ארך חמש ועשרים אלף ורחב עשרת אלפים ובו יהיה המקדש קדש קדשים׃,Hebrew
קדש מן הארץ הוא לכהנים משרתי המקדש יהיה הקרבים לשרת את יהוה והיה להם מקום לבתים ומקדש למקדש׃,Hebrew
וחמשה ועשרים אלף ארך ועשרת אלפים רחב יהיה ללוים משרתי הבית להם לאחזה עשרים לשכת׃,Hebrew
ואחזת העיר תתנו חמשת אלפים רחב וארך חמשה ועשרים אלף לעמת תרומת הקדש לכל בית ישראל יהיה׃,Hebrew
ולנשיא מזה ומזה לתרומת הקדש ולאחזת העיר אל פני תרומת הקדש ואל פני אחזת העיר מפאת ים ימה ומפאת קדמה קדימה וארך לעמות אחד החלקים מגבול ים אל גבול קדימה׃,Hebrew
לארץ יהיה לו לאחזה בישראל ולא יונו עוד נשיאי את עמי והארץ יתנו לבית ישראל לשבטיהם׃,Hebrew
כה אמר אדני יהוה רב לכם נשיאי ישראל חמס ושד הסירו ומשפט וצדקה עשו הרימו גרשתיכם מעל עמי נאם אדני יהוה׃,Hebrew
מאזני צדק ואיפת צדק ובת צדק יהי לכם׃,Hebrew
האיפה והבת תכן אחד יהיה לשאת מעשר החמר הבת ועשירת החמר האיפה אל החמר יהיה מתכנתו׃,Hebrew
והשקל עשרים גרה עשרים שקלים חמשה ועשרים שקלים עשרה וחמשה שקל המנה יהיה לכם׃,Hebrew
זאת התרומה אשר תרימו ששית האיפה מחמר החטים וששיתם האיפה מחמר השערים׃,Hebrew
וחק השמן הבת השמן מעשר הבת מן הכר עשרת הבתים חמר כי עשרת הבתים חמר׃,Hebrew
ושה אחת מן הצאן מן המאתים ממשקה ישראל למנחה ולעולה ולשלמים לכפר עליהם נאם אדני יהוה׃,Hebrew
כל העם הארץ יהיו אל התרומה הזאת לנשיא בישראל׃,Hebrew
ועל הנשיא יהיה העולות והמנחה והנסך בחגים ובחדשים ובשבתות בכל מועדי בית ישראל הוא יעשה את החטאת ואת המנחה ואת העולה ואת השלמים לכפר בעד בית ישראל׃,Hebrew
כה אמר אדני יהוה בראשון באחד לחדש תקח פר בן בקר תמים וחטאת את המקדש׃,Hebrew
ולקח הכהן מדם החטאת ונתן אל מזוזת הבית ואל ארבע פנות העזרה למזבח ועל מזוזת שער החצר הפנימית׃,Hebrew
וכן תעשה בשבעה בחדש מאיש שגה ומפתי וכפרתם את הבית׃,Hebrew
בראשון בארבעה עשר יום לחדש יהיה לכם הפסח חג שבעות ימים מצות יאכל׃,Hebrew
ועשה הנשיא ביום ההוא בעדו ובעד כל עם הארץ פר חטאת׃,Hebrew
ושבעת ימי החג יעשה עולה ליהוה שבעת פרים ושבעת אילים תמימם ליום שבעת הימים וחטאת שעיר עזים ליום׃,Hebrew
ומנחה איפה לפר ואיפה לאיל יעשה ושמן הין לאיפה׃,Hebrew
בשביעי בחמשה עשר יום לחדש בחג יעשה כאלה שבעת הימים כחטאת כעלה וכמנחה וכשמן׃,Hebrew
כה אמר אדני יהוה שער החצר הפנימית הפנה קדים יהיה סגור ששת ימי המעשה וביום השבת יפתח וביום החדש יפתח׃,Hebrew
ובא הנשיא דרך אולם השער מחוץ ועמד על מזוזת השער ועשו הכהנים את עולתו ואת שלמיו והשתחוה על מפתן השער ויצא והשער לא יסגר עד הערב׃,Hebrew
והשתחוו עם הארץ פתח השער ההוא בשבתות ובחדשים לפני יהוה׃,Hebrew
והעלה אשר יקרב הנשיא ליהוה ביום השבת ששה כבשים תמימם ואיל תמים׃,Hebrew
ומנחה איפה לאיל ולכבשים מנחה מתת ידו ושמן הין לאיפה׃,Hebrew
וביום החדש פר בן בקר תמימם וששת כבשם ואיל תמימם יהיו׃,Hebrew
ואיפה לפר ואיפה לאיל יעשה מנחה ולכבשים כאשר תשיג ידו ושמן הין לאיפה׃,Hebrew
ובבוא הנשיא דרך אולם השער יבוא ובדרכו יצא׃,Hebrew
ובבוא עם הארץ לפני יהוה במועדים הבא דרך שער צפון להשתחות יצא דרך שער נגב והבא דרך שער נגב יצא דרך שער צפונה לא ישוב דרך השער אשר בא בו כי נכחו יצאו׃,Hebrew
והנשיא בתוכם בבואם יבוא ובצאתם יצאו׃,Hebrew
ובחגים ובמועדים תהיה המנחה איפה לפר ואיפה לאיל ולכבשים מתת ידו ושמן הין לאיפה׃,Hebrew
וכי יעשה הנשיא נדבה עולה או שלמים נדבה ליהוה ופתח לו את השער הפנה קדים ועשה את עלתו ואת שלמיו כאשר יעשה ביום השבת ויצא וסגר את השער אחרי צאתו׃,Hebrew
וכבש בן שנתו תמים תעשה עולה ליום ליהוה בבקר בבקר תעשה אתו׃,Hebrew
ומנחה תעשה עליו בבקר בבקר ששית האיפה ושמן שלישית ההין לרס את הסלת מנחה ליהוה חקות עולם תמיד׃,Hebrew
ועשו את הכבש ואת המנחה ואת השמן בבקר בבקר עולת תמיד׃,Hebrew
כה אמר אדני יהוה כי יתן הנשיא מתנה לאיש מבניו נחלתו היא לבניו תהיה אחזתם היא בנחלה׃,Hebrew
וכי יתן מתנה מנחלתו לאחד מעבדיו והיתה לו עד שנת הדרור ושבת לנשיא אך נחלתו בניו להם תהיה׃,Hebrew
ולא יקח הנשיא מנחלת העם להונתם מאחזתם מאחזתו ינחל את בניו למען אשר לא יפצו עמי איש מאחזתו׃,Hebrew
ויביאני במבוא אשר על כתף השער אל הלשכות הקדש אל הכהנים הפנות צפונה והנה שם מקום בירכתם ימה׃,Hebrew
ויאמר אלי זה המקום אשר יבשלו שם הכהנים את האשם ואת החטאת אשר יאפו את המנחה לבלתי הוציא אל החצר החיצונה לקדש את העם׃,Hebrew
ויוציאני אל החצר החיצנה ויעבירני אל ארבעת מקצועי החצר והנה חצר במקצע החצר חצר במקצע החצר׃,Hebrew
בארבעת מקצעות החצר חצרות קטרות ארבעים ארך ושלשים רחב מדה אחת לארבעתם מהקצעות׃,Hebrew
וטור סביב בהם סביב לארבעתם ומבשלות עשוי מתחת הטירות סביב׃,Hebrew
ויאמר אלי אלה בית המבשלים אשר יבשלו שם משרתי הבית את זבח העם׃,Hebrew
וישבני אל פתח הבית והנה מים יצאים מתחת מפתן הבית קדימה כי פני הבית קדים והמים ירדים מתחת מכתף הבית הימנית מנגב למזבח׃,Hebrew
ויוצאני דרך שער צפונה ויסבני דרך חוץ אל שער החוץ דרך הפונה קדים והנה מים מפכים מן הכתף הימנית׃,Hebrew
בצאת האיש קדים וקו בידו וימד אלף באמה ויעברני במים מי אפסים׃,Hebrew
וימד אלף ויעברני במים מים ברכים וימד אלף ויעברני מי מתנים׃,Hebrew
וימד אלף נחל אשר לא אוכל לעבר כי גאו המים מי שחו נחל אשר לא יעבר׃,Hebrew
ויאמר אלי הראית בן אדם ויולכני וישבני שפת הנחל׃,Hebrew
בשובני והנה אל שפת הנחל עץ רב מאד מזה ומזה׃,Hebrew
ויאמר אלי המים האלה יוצאים אל הגלילה הקדמונה וירדו על הערבה ובאו הימה אל הימה המוצאים ונרפאו המים׃,Hebrew
והיה כל נפש חיה אשר ישרץ אל כל אשר יבוא שם נחלים יחיה והיה הדגה רבה מאד כי באו שמה המים האלה וירפאו וחי כל אשר יבוא שמה הנחל׃,Hebrew
והיה יעמדו עליו דוגים מעין גדי ועד עין עגלים משטוח לחרמים יהיו למינה תהיה דגתם כדגת הים הגדול רבה מאד׃,Hebrew
בצאתו וגבאיו ולא ירפאו למלח נתנו׃,Hebrew
ועל הנחל יעלה על שפתו מזה ומזה כל עץ מאכל לא יבול עלהו ולא יתם פריו לחדשיו יבכר כי מימיו מן המקדש המה יוצאים והיו פריו למאכל ועלהו לתרופה׃,Hebrew
כה אמר אדני יהוה גה גבול אשר תתנחלו את הארץ לשני עשר שבטי ישראל יוסף חבלים׃,Hebrew
ונחלתם אותה איש כאחיו אשר נשאתי את ידי לתתה לאבתיכם ונפלה הארץ הזאת לכם בנחלה׃,Hebrew
וזה גבול הארץ לפאת צפונה מן הים הגדול הדרך חתלן לבוא צדדה׃,Hebrew
חמת ברותה סברים אשר בין גבול דמשק ובין גבול חמת חצר התיכון אשר אל גבול חורן׃,Hebrew
והיה גבול מן הים חצר עינון גבול דמשק וצפון צפונה וגבול חמת ואת פאת צפון׃,Hebrew
ופאת קדים מבין חורן ומבין דמשק ומבין הגלעד ומבין ארץ ישראל הירדן מגבול על הים הקדמוני תמדו ואת פאת קדימה׃,Hebrew
ופאת נגב תימנה מתמר עד מי מריבות קדש נחלה אל הים הגדול ואת פאת תימנה נגבה׃,Hebrew
ופאת ים הים הגדול מגבול עד נכח לבוא חמת זאת פאת ים׃,Hebrew
וחלקתם את הארץ הזאת לכם לשבטי ישראל׃,Hebrew
והיה תפלו אותה בנחלה לכם ולהגרים הגרים בתוככם אשר הולדו בנים בתוככם והיו לכם כאזרח בבני ישראל אתכם יפלו בנחלה בתוך שבטי ישראל׃,Hebrew
והיה בשבט אשר גר הגר אתו שם תתנו נחלתו נאם אדני יהוה׃,Hebrew
ואלה שמות השבטים מקצה צפונה אל יד דרך חתלן לבוא חמת חצר עינן גבול דמשק צפונה אל יד חמת והיו לו פאת קדים הים דן אחד׃,Hebrew
ועל גבול דן מפאת קדים עד פאת ימה אשר אחד׃,Hebrew
ועל גבול אשר מפאת קדימה ועד פאת ימה נפתלי אחד׃,Hebrew
ועל גבול נפתלי מפאת קדמה עד פאת ימה מנשה אחד׃,Hebrew
ועל גבול מנשה מפאת קדמה עד פאת ימה אפרים אחד׃,Hebrew
ועל גבול אפרים מפאת קדים ועד פאת ימה ראובן אחד׃,Hebrew
ועל גבול ראובן מפאת קדים עד פאת ימה יהודה אחד׃,Hebrew
ועל גבול יהודה מפאת קדים עד פאת ימה תהיה התרומה אשר תרימו חמשה ועשרים אלף רחב וארך כאחד החלקים מפאת קדימה עד פאת ימה והיה המקדש בתוכו׃,Hebrew
התרומה אשר תרימו ליהוה ארך חמשה ועשרים אלף ורחב עשרת אלפים׃,Hebrew
ולאלה תהיה תרומת הקדש לכהנים צפונה חמשה ועשרים אלף וימה רחב עשרת אלפים וקדימה רחב עשרת אלפים ונגבה ארך חמשה ועשרים אלף והיה מקדש יהוה בתוכו׃,Hebrew
לכהנים המקדש מבני צדוק אשר שמרו משמרתי אשר לא תעו בתעות בני ישראל כאשר תעו הלוים׃,Hebrew
והיתה להם תרומיה מתרומת הארץ קדש קדשים אל גבול הלוים׃,Hebrew
והלוים לעמת גבול הכהנים חמשה ועשרים אלף ארך ורחב עשרת אלפים כל ארך חמשה ועשרים אלף ורחב עשרת אלפים׃,Hebrew
ולא ימכרו ממנו ולא ימר ולא יעבור ראשית הארץ כי קדש ליהוה׃,Hebrew
וחמשת אלפים הנותר ברחב על פני חמשה ועשרים אלף חל הוא לעיר למושב ולמגרש והיתה העיר בתוכה׃,Hebrew
ואלה מדותיה פאת צפון חמש מאות וארבעת אלפים ופאת נגב חמש חמש מאות וארבעת אלפים ומפאת קדים חמש מאות וארבעת אלפים ופאת ימה חמש מאות וארבעת אלפים׃,Hebrew
והיה מגרש לעיר צפונה חמשים ומאתים ונגבה חמשים ומאתים וקדימה חמשים ומאתים וימה חמשים ומאתים׃,Hebrew
והנותר בארך לעמת תרומת הקדש עשרת אלפים קדימה ועשרת אלפים ימה והיה לעמת תרומת הקדש והיתה תבואתה ללחם לעבדי העיר׃,Hebrew
והעבד העיר יעבדוהו מכל שבטי ישראל׃,Hebrew
כל התרומה חמשה ועשרים אלף בחמשה ועשרים אלף רביעית תרימו את תרומת הקדש אל אחזת העיר׃,Hebrew
והנותר לנשיא מזה ומזה לתרומת הקדש ולאחזת העיר אל פני חמשה ועשרים אלף תרומה עד גבול קדימה וימה על פני חמשה ועשרים אלף על גבול ימה לעמת חלקים לנשיא והיתה תרומת הקדש ומקדש הבית בתוכה׃,Hebrew
ומאחזת הלוים ומאחזת העיר בתוך אשר לנשיא יהיה בין גבול יהודה ובין גבול בנימן לנשיא יהיה׃,Hebrew
ויתר השבטים מפאת קדמה עד פאת ימה בנימן אחד׃,Hebrew
ועל גבול בנימן מפאת קדימה עד פאת ימה שמעון אחד׃,Hebrew
ועל גבול שמעון מפאת קדימה עד פאת ימה יששכר אחד׃,Hebrew
ועל גבול יששכר מפאת קדימה עד פאת ימה זבולן אחד׃,Hebrew
ועל גבול זבולן מפאת קדמה עד פאת ימה גד אחד׃,Hebrew
ועל גבול גד אל פאת נגב תימנה והיה גבול מתמר מי מריבת קדש נחלה על הים הגדול׃,Hebrew
זאת הארץ אשר תפילו מנחלה לשבטי ישראל ואלה מחלקתם נאם אדני יהוה׃,Hebrew
ואלה תוצאת העיר מפאת צפון חמש מאות וארבעת אלפים מדה׃,Hebrew
ושערי העיר על שמות שבטי ישראל שערים שלושה צפונה שער ראובן אחד שער יהודה אחד שער לוי אחד׃,Hebrew
ואל פאת קדימה חמש מאות וארבעת אלפים ושערים שלשה ושער יוסף אחד שער בנימן אחד שער דן אחד׃,Hebrew
ופאת נגבה חמש מאות וארבעת אלפים מדה ושערים שלשה שער שמעון אחד שער יששכר אחד שער זבולן אחד׃,Hebrew
פאת ימה חמש מאות וארבעת אלפים שעריהם שלשה שער גד אחד שער אשר אחד שער נפתלי אחד׃,Hebrew
סביב שמנה עשר אלף ושם העיר מיום יהוה שמה׃,Hebrew
בשנת שלוש למלכות יהויקים מלך יהודה בא נבוכדנאצר מלך בבל ירושלם ויצר עליה׃,Hebrew
ויתן אדני בידו את יהויקים מלך יהודה ומקצת כלי בית האלהים ויביאם ארץ שנער בית אלהיו ואת הכלים הביא בית אוצר אלהיו׃,Hebrew
ויאמר המלך לאשפנז רב סריסיו להביא מבני ישראל ומזרע המלוכה ומן הפרתמים׃,Hebrew
ילדים אשר אין בהם כל מאום וטובי מראה ומשכילים בכל חכמה וידעי דעת ומביני מדע ואשר כח בהם לעמד בהיכל המלך וללמדם ספר ולשון כשדים׃,Hebrew
וימן להם המלך דבר יום ביומו מפת בג המלך ומיין משתיו ולגדלם שנים שלוש ומקצתם יעמדו לפני המלך׃,Hebrew
ויהי בהם מבני יהודה דניאל חנניה מישאל ועזריה׃,Hebrew
וישם להם שר הסריסים שמות וישם לדניאל בלטשאצר ולחנניה שדרך ולמישאל מישך ולעזריה עבד נגו׃,Hebrew
וישם דניאל על לבו אשר לא יתגאל בפתבג המלך וביין משתיו ויבקש משר הסריסים אשר לא יתגאל׃,Hebrew
ויתן האלהים את דניאל לחסד ולרחמים לפני שר הסריסים׃,Hebrew
ויאמר שר הסריסים לדניאל ירא אני את אדני המלך אשר מנה את מאכלכם ואת משתיכם אשר למה יראה את פניכם זעפים מן הילדים אשר כגילכם וחיבתם את ראשי למלך׃,Hebrew
ויאמר דניאל אל המלצר אשר מנה שר הסריסים על דניאל חנניה מישאל ועזריה׃,Hebrew
נס נא את עבדיך ימים עשרה ויתנו לנו מן הזרעים ונאכלה ומים ונשתה׃,Hebrew
ויראו לפניך מראינו ומראה הילדים האכלים את פתבג המלך וכאשר תראה עשה עם עבדיך׃,Hebrew
וישמע להם לדבר הזה וינסם ימים עשרה׃,Hebrew
ומקצת ימים עשרה נראה מראיהם טוב ובריאי בשר מן כל הילדים האכלים את פתבג המלך׃,Hebrew
ויהי המלצר נשא את פתבגם ויין משתיהם ונתן להם זרענים׃,Hebrew
והילדים האלה ארבעתם נתן להם האלהים מדע והשכל בכל ספר וחכמה ודניאל הבין בכל חזון וחלמות׃,Hebrew
ולמקצת הימים אשר אמר המלך להביאם ויביאם שר הסריסים לפני נבכדנצר׃,Hebrew
וידבר אתם המלך ולא נמצא מכלם כדניאל חנניה מישאל ועזריה ויעמדו לפני המלך׃,Hebrew
וכל דבר חכמת בינה אשר בקש מהם המלך וימצאם עשר ידות על כל החרטמים האשפים אשר בכל מלכותו׃,Hebrew
ויהי דניאל עד שנת אחת לכורש המלך׃,Hebrew
ובשנת שתים למלכות נבכדנצר חלם נבכדנצר חלמות ותתפעם רוחו ושנתו נהיתה עליו׃,Hebrew
ויאמר המלך לקרא לחרטמים ולאשפים ולמכשפים ולכשדים להגיד למלך חלמתיו ויבאו ויעמדו לפני המלך׃,Hebrew
ויאמר להם המלך חלום חלמתי ותפעם רוחי לדעת את החלום׃,Hebrew
וידברו הכשדים למלך ארמית מלכא לעלמין חיי אמר חלמא לעבדיך ופשרא נחוא׃,Hebrew
ענה מלכא ואמר לכשדיא מלתא מני אזדא הן לא תהודעונני חלמא ופשרה הדמין תתעבדון ובתיכון נולי יתשמון׃,Hebrew
והן חלמא ופשרה תהחון מתנן ונבזבה ויקר שגיא תקבלון מן קדמי להן חלמא ופשרה החוני׃,Hebrew
ענו תנינות ואמרין מלכא חלמא יאמר לעבדוהי ופשרה נהחוה׃,Hebrew
ענה מלכא ואמר מן יציב ידע אנה די עדנא אנתון זבנין כל קבל די חזיתון די אזדא מני מלתא׃,Hebrew
די הן חלמא לא תהודענני חדה היא דתכון ומלה כדבה ושחיתה הזמנתון למאמר קדמי עד די עדנא ישתנא להן חלמא אמרו לי ואנדע די פשרה תהחונני׃,Hebrew
ענו כשדיא קדם מלכא ואמרין לא איתי אנש על יבשתא די מלת מלכא יוכל להחויה כל קבל די כל מלך רב ושליט מלה כדנה לא שאל לכל חרטם ואשף וכשדי׃,Hebrew
ומלתא די מלכה שאל יקירה ואחרן לא איתי די יחונה קדם מלכא להן אלהין די מדרהון עם בשרא לא איתוהי׃,Hebrew
כל קבל דנה מלכא בנס וקצף שגיא ואמר להובדה לכל חכימי בבל׃,Hebrew
ודתא נפקת וחכימיא מתקטלין ובעו דניאל וחברוהי להתקטלה׃,Hebrew
באדין דניאל התיב עטא וטעם לאריוך רב טבחיא די מלכא די נפק לקטלה לחכימי בבל׃,Hebrew
ענה ואמר לאריוך שליטא די מלכא על מה דתא מהחצפה מן קדם מלכא אדין מלתא הודע אריוך לדניאל׃,Hebrew
ודניאל על ובעה מן מלכא די זמן ינתן לה ופשרא להחויה למלכא׃,Hebrew
אדין דניאל לביתה אזל ולחנניה מישאל ועזריה חברוהי מלתא הודע׃,Hebrew
ורחמין למבעא מן קדם אלה שמיא על רזה דנה די לא יהבדון דניאל וחברוהי עם שאר חכימי בבל׃,Hebrew
אדין לדניאל בחזוא די ליליא רזה גלי אדין דניאל ברך לאלה שמיא׃,Hebrew
ענה דניאל ואמר להוא שמה די אלהא מברך מן עלמא ועד עלמא די חכמתא וגבורתא די לה היא׃,Hebrew
והוא מהשנא עדניא וזמניא מהעדה מלכין ומהקים מלכין יהב חכמתא לחכימין ומנדעא לידעי בינה׃,Hebrew
הוא גלא עמיקתא ומסתרתא ידע מה בחשוכא ונהירא עמה שרא׃,Hebrew
לך אלה אבהתי מהודא ומשבח אנה די חכמתא וגבורתא יהבת לי וכען הודעתני די בעינא מנך די מלת מלכא הודעתנא׃,Hebrew
כל קבל דנה דניאל על על אריוך די מני מלכא להובדה לחכימי בבל אזל וכן אמר לה לחכימי בבל אל תהובד העלני קדם מלכא ופשרא למלכא אחוא׃,Hebrew
אדין אריוך בהתבהלה הנעל לדניאל קדם מלכא וכן אמר לה די השכחת גבר מן בני גלותא די יהוד די פשרא למלכא יהודע׃,Hebrew
ענה מלכא ואמר לדניאל די שמה בלטשאצר האיתיך כהל להודעתני חלמא די חזית ופשרה׃,Hebrew
ענה דניאל קדם מלכא ואמר רזה די מלכא שאל לא חכימין אשפין חרטמין גזרין יכלין להחויה למלכא׃,Hebrew
ברם איתי אלה בשמיא גלא רזין והודע למלכא נבוכדנצר מה די להוא באחרית יומיא חלמך וחזוי ראשך על משכבך דנה הוא׃,Hebrew
אנתה מלכא רעיונך על משכבך סלקו מה די להוא אחרי דנה וגלא רזיא הודעך מה די להוא׃,Hebrew
ואנה לא בחכמה די איתי בי מן כל חייא רזא דנה גלי לי להן על דברת די פשרא למלכא יהודעון ורעיוני לבבך תנדע׃,Hebrew
אנתה מלכא חזה הוית ואלו צלם חד שגיא צלמא דכן רב וזיוה יתיר קאם לקבלך ורוה דחיל׃,Hebrew
הוא צלמא ראשה די דהב טב חדוהי ודרעוהי די כסף מעוהי וירכתה די נחש׃,Hebrew
שקוהי די פרזל רגלוהי מנהון די פרזל ומנהון די חסף׃,Hebrew
חזה הוית עד די התגזרת אבן די לא בידין ומחת לצלמא על רגלוהי די פרזלא וחספא והדקת המון׃,Hebrew
באדין דקו כחדה פרזלא חספא נחשא כספא ודהבא והוו כעור מן אדרי קיט ונשא המון רוחא וכל אתר לא השתכח להון ואבנא די מחת לצלמא הות לטור רב ומלת כל ארעא׃,Hebrew
דנה חלמא ופשרה נאמר קדם מלכא׃,Hebrew
אנתה מלכא מלך מלכיא די אלה שמיא מלכותא חסנא ותקפא ויקרא יהב לך׃,Hebrew
ובכל די דארין בני אנשא חיות ברא ועוף שמיא יהב בידך והשלטך בכלהון אנתה הוא ראשה די דהבא׃,Hebrew
ובתרך תקום מלכו אחרי ארעא מנך ומלכו תליתיא אחרי די נחשא די תשלט בכל ארעא׃,Hebrew
ומלכו רביעיה תהוא תקיפה כפרזלא כל קבל די פרזלא מהדק וחשל כלא וכפרזלא די מרעע כל אלין תדק ותרע׃,Hebrew
ודי חזיתה רגליא ואצבעתא מנהון חסף די פחר ומנהון פרזל מלכו פליגה תהוה ומן נצבתא די פרזלא להוא בה כל קבל די חזיתה פרזלא מערב בחסף טינא׃,Hebrew
ואצבעת רגליא מנהון פרזל ומנהון חסף מן קצת מלכותא תהוה תקיפה ומנה תהוה תבירה׃,Hebrew
די חזית פרזלא מערב בחסף טינא מתערבין להון בזרע אנשא ולא להון דבקין דנה עם דנה הא כדי פרזלא לא מתערב עם חספא׃,Hebrew
וביומיהון די מלכיא אנון יקים אלה שמיא מלכו די לעלמין לא תתחבל ומלכותה לעם אחרן לא תשתבק תדק ותסיף כל אלין מלכותא והיא תקום לעלמיא׃,Hebrew
כל קבל די חזית די מטורא אתגזרת אבן די לא בידין והדקת פרזלא נחשא חספא כספא ודהבא אלה רב הודע למלכא מה די להוא אחרי דנה ויציב חלמא ומהימן פשרה׃,Hebrew
באדין מלכא נבוכדנצר נפל על אנפוהי ולדניאל סגד ומנחה וניחחין אמר לנסכה לה׃,Hebrew
ענה מלכא לדניאל ואמר מן קשט די אלהכון הוא אלה אלהין ומרא מלכין וגלה רזין די יכלת למגלא רזה דנה׃,Hebrew
אדין מלכא לדניאל רבי ומתנן רברבן שגיאן יהב לה והשלטה על כל מדינת בבל ורב סגנין על כל חכימי בבל׃,Hebrew
ודניאל בעא מן מלכא ומני על עבידתא די מדינת בבל לשדרך מישך ועבד נגו ודניאל בתרע מלכא׃,Hebrew
נבוכדנצר מלכא עבד צלם די דהב רומה אמין שתין פתיה אמין שת אקימה בבקעת דורא במדינת בבל׃,Hebrew
ונבוכדנצר מלכא שלח למכנש לאחשדרפניא סגניא ופחותא אדרגזריא גדבריא דתבריא תפתיא וכל שלטני מדינתא למתא לחנכת צלמא די הקים נבוכדנצר מלכא׃,Hebrew
באדין מתכנשין אחשדרפניא סגניא ופחותא אדרגזריא גדבריא דתבריא תפתיא וכל שלטני מדינתא לחנכת צלמא די הקים נבוכדנצר מלכא וקאמין לקבל צלמא די הקים נבוכדנצר׃,Hebrew
וכרוזא קרא בחיל לכון אמרין עממיא אמיא ולשניא׃,Hebrew
בעדנא די תשמעון קל קרנא משרוקיתא קיתרס סבכא פסנתרין סומפניה וכל זני זמרא תפלון ותסגדון לצלם דהבא די הקים נבוכדנצר מלכא׃,Hebrew
ומן די לא יפל ויסגד בה שעתא יתרמא לגוא אתון נורא יקדתא׃,Hebrew
כל קבל דנה בה זמנא כדי שמעין כל עממיא קל קרנא משרוקיתא קיתרס שבכא פסנטרין וכל זני זמרא נפלין כל עממיא אמיא ולשניא סגדין לצלם דהבא די הקים נבוכדנצר מלכא׃,Hebrew
כל קבל דנה בה זמנא קרבו גברין כשדאין ואכלו קרציהון די יהודיא׃,Hebrew
ענו ואמרין לנבוכדנצר מלכא מלכא לעלמין חיי׃,Hebrew
אנתה מלכא שמת טעם די כל אנש די ישמע קל קרנא משרקיתא קיתרס שבכא פסנתרין וסיפניה וכל זני זמרא יפל ויסגד לצלם דהבא׃,Hebrew
ומן די לא יפל ויסגד יתרמא לגוא אתון נורא יקדתא׃,Hebrew
איתי גברין יהודאין די מנית יתהון על עבידת מדינת בבל שדרך מישך ועבד נגו גבריא אלך לא שמו עליך מלכא טעם לאלהיך לא פלחין ולצלם דהבא די הקימת לא סגדין׃,Hebrew
באדין נבוכדנצר ברגז וחמה אמר להיתיה לשדרך מישך ועבד נגו באדין גבריא אלך היתיו קדם מלכא׃,Hebrew
ענה נבכדנצר ואמר להון הצדא שדרך מישך ועבד נגו לאלהי לא איתיכון פלחין ולצלם דהבא די הקימת לא סגדין׃,Hebrew
כען הן איתיכון עתידין די בעדנא די תשמעון קל קרנא משרוקיתא קיתרס שבכא פסנתרין וסומפניה וכל זני זמרא תפלון ותסגדון לצלמא די עבדת והן לא תסגדון בה שעתה תתרמון לגוא אתון נורא יקדתא ומן הוא אלה די ישיזבנכון מן ידי׃,Hebrew
ענו שדרך מישך ועבד נגו ואמרין למלכא נבוכדנצר לא חשחין אנחנה על דנה פתגם להתבותך׃,Hebrew
הן איתי אלהנא די אנחנא פלחין יכל לשיזבותנא מן אתון נורא יקדתא ומן ידך מלכא ישיזב׃,Hebrew
והן לא ידיע להוא לך מלכא די לאלהיך לא איתנא פלחין ולצלם דהבא די הקימת לא נסגד׃,Hebrew
באדין נבוכדנצר התמלי חמא וצלם אנפוהי אשתנו על שדרך מישך ועבד נגו ענה ואמר למזא לאתונא חד שבעה על די חזה למזיה׃,Hebrew
ולגברין גברי חיל די בחילה אמר לכפתה לשדרך מישך ועבד נגו למרמא לאתון נורא יקדתא׃,Hebrew
באדין גבריא אלך כפתו בסרבליהון פטישיהון וכרבלתהון ולבשיהון ורמיו לגוא אתון נורא יקדתא׃,Hebrew
כל קבל דנה מן די מלת מלכא מחצפה ואתונא אזה יתירא גבריא אלך די הסקו לשדרך מישך ועבד נגו קטל המון שביבא די נורא׃,Hebrew
וגבריא אלך תלתהון שדרך מישך ועבד נגו נפלו לגוא אתון נורא יקדתא מכפתין׃,Hebrew
אדין נבוכדנצר מלכא תוה וקם בהתבהלה ענה ואמר להדברוהי הלא גברין תלתא רמינא לגוא נורא מכפתין ענין ואמרין למלכא יציבא מלכא׃,Hebrew
ענה ואמר הא אנה חזה גברין ארבעה שרין מהלכין בגוא נורא וחבל לא איתי בהון ורוה די רביעיא דמה לבר אלהין׃,Hebrew
באדין קרב נבוכדנצר לתרע אתון נורא יקדתא ענה ואמר שדרך מישך ועבד נגו עבדוהי די אלהא עליא פקו ואתו באדין נפקין שדרך מישך ועבד נגו מן גוא נורא׃,Hebrew
ומתכנשין אחשדרפניא סגניא ופחותא והדברי מלכא חזין לגבריא אלך די לא שלט נורא בגשמהון ושער ראשהון לא התחרך וסרבליהון לא שנו וריח נור לא עדת בהון׃,Hebrew
ענה נבוכדנצר ואמר בריך אלההון די שדרך מישך ועבד נגו די שלח מלאכה ושיזב לעבדוהי די התרחצו עלוהי ומלת מלכא שניו ויהבו גשמיהון די לא יפלחון ולא יסגדון לכל אלה להן לאלההון׃,Hebrew
ומני שים טעם די כל עם אמה ולשן די יאמר שלה על אלההון די שדרך מישך ועבד נגוא הדמין יתעבד וביתה נולי ישתוה כל קבל די לא איתי אלה אחרן די יכל להצלה כדנה׃,Hebrew
באדין מלכא הצלח לשדרך מישך ועבד נגו במדינת בבל׃,Hebrew
נבוכדנצר מלכא לכל עממיא אמיא ולשניא די דארין בכל ארעא שלמכון ישגא׃,Hebrew
אתיא ותמהיא די עבד עמי אלהא עליא שפר קדמי להחויה׃,Hebrew
אתוהי כמה רברבין ותמהוהי כמה תקיפין מלכותה מלכות עלם ושלטנה עם דר ודר׃,Hebrew
אנה נבוכדנצר שלה הוית בביתי ורענן בהיכלי׃,Hebrew
חלם חזית וידחלנני והרהרין על משכבי וחזוי ראשי יבהלנני׃,Hebrew
ומני שים טעם להנעלה קדמי לכל חכימי בבל די פשר חלמא יהודענני׃,Hebrew
באדין עללין חרטמיא אשפיא כשדיא וגזריא וחלמא אמר אנה קדמיהון ופשרה לא מהודעין לי׃,Hebrew
ועד אחרין על קדמי דניאל די שמה בלטשאצר כשם אלהי ודי רוח אלהין קדישין בה וחלמא קדמוהי אמרת׃,Hebrew
בלטשאצר רב חרטמיא די אנה ידעת די רוח אלהין קדישין בך וכל רז לא אנס לך חזוי חלמי די חזית ופשרה אמר׃,Hebrew
וחזוי ראשי על משכבי חזה הוית ואלו אילן בגוא ארעא ורומה שגיא׃,Hebrew
רבה אילנא ותקף ורומה ימטא לשמיא וחזותה לסוף כל ארעא׃,Hebrew
עפיה שפיר ואנבה שגיא ומזון לכלא בה תחתוהי תטלל חיות ברא ובענפוהי ידרון צפרי שמיא ומנה יתזין כל בשרא׃,Hebrew
חזה הוית בחזוי ראשי על משכבי ואלו עיר וקדיש מן שמיא נחת׃,Hebrew
קרא בחיל וכן אמר גדו אילנא וקצצו ענפוהי אתרו עפיה ובדרו אנבה תנד חיותא מן תחתוהי וצפריא מן ענפוהי׃,Hebrew
ברם עקר שרשוהי בארעא שבקו ובאסור די פרזל ונחש בדתאא די ברא ובטל שמיא יצטבע ועם חיותא חלקה בעשב ארעא׃,Hebrew
לבבה מן אנושא ישנון ולבב חיוה יתיהב לה ושבעה עדנין יחלפון עלוהי׃,Hebrew
בגזרת עירין פתגמא ומאמר קדישין שאלתא עד דברת די ינדעון חייא די שליט עליא במלכות אנושא ולמן די יצבא יתננה ושפל אנשים יקים עליה׃,Hebrew
דנה חלמא חזית אנה מלכא נבוכדנצר ואנתה בלטשאצר פשרא אמר כל קבל די כל חכימי מלכותי לא יכלין פשרא להודעתני ואנתה כהל די רוח אלהין קדישין בך׃,Hebrew
אדין דניאל די שמה בלטשאצר אשתומם כשעה חדה ורעינהי יבהלנה ענה מלכא ואמר בלטשאצר חלמא ופשרא אל יבהלך ענה בלטשאצר ואמר מראי חלמא לשנאיך ופשרה לעריך׃,Hebrew
אילנא די חזית די רבה ותקף ורומה ימטא לשמיא וחזותה לכל ארעא׃,Hebrew
ועפיה שפיר ואנבה שגיא ומזון לכלא בה תחתוהי תדור חיות ברא ובענפוהי ישכנן צפרי שמיא׃,Hebrew
אנתה הוא מלכא די רבית ותקפת ורבותך רבת ומטת לשמיא ושלטנך לסוף ארעא׃,Hebrew
ודי חזה מלכא עיר וקדיש נחת מן שמיא ואמר גדו אילנא וחבלוהי ברם עקר שרשוהי בארעא שבקו ובאסור די פרזל ונחש בדתאא די ברא ובטל שמיא יצטבע ועם חיות ברא חלקה עד די שבעה עדנין יחלפון עלוהי׃,Hebrew
דנה פשרא מלכא וגזרת עליא היא די מטת על מראי מלכא׃,Hebrew
ולך טרדין מן אנשא ועם חיות ברא להוה מדרך ועשבא כתורין לך יטעמון ומטל שמיא לך מצבעין ושבעה עדנין יחלפון עליך עד די תנדע די שליט עליא במלכות אנשא ולמן די יצבא יתננה׃,Hebrew
ודי אמרו למשבק עקר שרשוהי די אילנא מלכותך לך קימה מן די תנדע די שלטן שמיא׃,Hebrew
להן מלכא מלכי ישפר עליך וחטיך בצדקה פרק ועויתך במחן ענין הן תהוא ארכה לשלותך׃,Hebrew
כלא מטא על נבוכדנצר מלכא׃,Hebrew
לקצת ירחין תרי עשר על היכל מלכותא די בבל מהלך הוה׃,Hebrew
ענה מלכא ואמר הלא דא היא בבל רבתא די אנה בניתה לבית מלכו בתקף חסני וליקר הדרי׃,Hebrew
עוד מלתא בפם מלכא קל מן שמיא נפל לך אמרין נבוכדנצר מלכא מלכותה עדת מנך׃,Hebrew
ומן אנשא לך טרדין ועם חיות ברא מדרך עשבא כתורין לך יטעמון ושבעה עדנין יחלפון עליך עד די תנדע די שליט עליא במלכות אנשא ולמן די יצבא יתננה׃,Hebrew
בה שעתא מלתא ספת על נבוכדנצר ומן אנשא טריד ועשבא כתורין יאכל ומטל שמיא גשמה יצטבע עד די שערה כנשרין רבה וטפרוהי כצפרין׃,Hebrew
ולקצת יומיה אנה נבוכדנצר עיני לשמיא נטלת ומנדעי עלי יתוב ולעליא ברכת ולחי עלמא שבחת והדרת די שלטנה שלטן עלם ומלכותה עם דר ודר׃,Hebrew
וכל דארי ארעא כלה חשיבין וכמצביה עבד בחיל שמיא ודארי ארעא ולא איתי די ימחא בידה ויאמר לה מה עבדת׃,Hebrew
בה זמנא מנדעי יתוב עלי וליקר מלכותי הדרי וזוי יתוב עלי ולי הדברי ורברבני יבעון ועל מלכותי התקנת ורבו יתירה הוספת לי׃,Hebrew
כען אנה נבוכדנצר משבח ומרומם ומהדר למלך שמיא די כל מעבדוהי קשט וארחתה דין ודי מהלכין בגוה יכל להשפלה׃,Hebrew
בלשאצר מלכא עבד לחם רב לרברבנוהי אלף ולקבל אלפא חמרא שתה׃,Hebrew
בלשאצר אמר בטעם חמרא להיתיה למאני דהבא וכספא די הנפק נבוכדנצר אבוהי מן היכלא די בירושלם וישתון בהון מלכא ורברבנוהי שגלתה ולחנתה׃,Hebrew
באדין היתיו מאני דהבא די הנפקו מן היכלא די בית אלהא די בירושלם ואשתיו בהון מלכא ורברבנוהי שגלתה ולחנתה׃,Hebrew
אשתיו חמרא ושבחו לאלהי דהבא וכספא נחשא פרזלא אעא ואבנא׃,Hebrew
בה שעתה נפקו אצבען די יד אנש וכתבן לקבל נברשתא על גירא די כתל היכלא די מלכא ומלכא חזה פס ידה די כתבה׃,Hebrew
אדין מלכא זיוהי שנוהי ורעינהי יבהלונה וקטרי חרצה משתרין וארכבתה דא לדא נקשן׃,Hebrew
קרא מלכא בחיל להעלה לאשפיא כשדיא וגזריא ענה מלכא ואמר לחכימי בבל די כל אנש די יקרה כתבה דנה ופשרה יחונני ארגונא ילבש והמונכא די דהבא על צוארה ותלתי במלכותא ישלט׃,Hebrew
אדין עללין כל חכימי מלכא ולא כהלין כתבא למקרא ופשרא להודעה למלכא׃,Hebrew
אדין מלכא בלשאצר שגיא מתבהל וזיוהי שנין עלוהי ורברבנוהי משתבשין׃,Hebrew
מלכתא לקבל מלי מלכא ורברבנוהי לבית משתיא עללת ענת מלכתא ואמרת מלכא לעלמין חיי אל יבהלוך רעיונך וזיויך אל ישתנו׃,Hebrew
איתי גבר במלכותך די רוח אלהין קדישין בה וביומי אבוך נהירו ושכלתנו וחכמה כחכמת אלהין השתכחת בה ומלכא נבכדנצר אבוך רב חרטמין אשפין כשדאין גזרין הקימה אבוך מלכא׃,Hebrew
כל קבל די רוח יתירה ומנדע ושכלתנו מפשר חלמין ואחוית אחידן ומשרא קטרין השתכחת בה בדניאל די מלכא שם שמה בלטשאצר כען דניאל יתקרי ופשרה יהחוה׃,Hebrew
באדין דניאל העל קדם מלכא ענה מלכא ואמר לדניאל אנתה הוא דניאל די מן בני גלותא די יהוד די היתי מלכא אבי מן יהוד׃,Hebrew
ושמעת עליך די רוח אלהין בך ונהירו ושכלתנו וחכמה יתירה השתכחת בך׃,Hebrew
וכען העלו קדמי חכימיא אשפיא די כתבה דנה יקרון ופשרה להודעתני ולא כהלין פשר מלתא להחויה׃,Hebrew
ואנה שמעת עליך די תוכל פשרין למפשר וקטרין למשרא כען הן תוכל כתבא למקרא ופשרה להודעתני ארגונא תלבש והמונכא די דהבא על צוארך ותלתא במלכותא תשלט׃,Hebrew
באדין ענה דניאל ואמר קדם מלכא מתנתך לך להוין ונבזביתך לאחרן הב ברם כתבא אקרא למלכא ופשרא אהודענה׃,Hebrew
אנתה מלכא אלהא עליא מלכותא ורבותא ויקרא והדרה יהב לנבכדנצר אבוך׃,Hebrew
ומן רבותא די יהב לה כל עממיא אמיא ולשניא הוו זאעין ודחלין מן קדמוהי די הוה צבא הוא קטל ודי הוה צבא הוה מחא ודי הוה צבא הוה מרים ודי הוה צבא הוה משפיל׃,Hebrew
וכדי רם לבבה ורוחה תקפת להזדה הנחת מן כרסא מלכותה ויקרה העדיו מנה׃,Hebrew
ומן בני אנשא טריד ולבבה עם חיותא שוי ועם ערדיא מדורה עשבא כתורין יטעמונה ומטל שמיא גשמה יצטבע עד די ידע די שליט אלהא עליא במלכות אנשא ולמן די יצבה יהקים עליה׃,Hebrew
ואנתה ברה בלשאצר לא השפלת לבבך כל קבל די כל דנה ידעת׃,Hebrew
ועל מרא שמיא התרוממת ולמאניא די ביתה היתיו קדמיך ואנתה ורברבניך שגלתך ולחנתך חמרא שתין בהון ולאלהי כספא ודהבא נחשא פרזלא אעא ואבנא די לא חזין ולא שמעין ולא ידעין שבחת ולאלהא די נשמתך בידה וכל ארחתך לה לא הדרת׃,Hebrew
באדין מן קדמוהי שליח פסא די ידא וכתבא דנה רשים׃,Hebrew
ודנה כתבא די רשים מנא מנא תקל ופרסין׃,Hebrew
דנה פשר מלתא מנא מנה אלהא מלכותך והשלמה׃,Hebrew
תקל תקילתה במאזניא והשתכחת חסיר׃,Hebrew
פרס פריסת מלכותך ויהיבת למדי ופרס׃,Hebrew
באדין אמר בלשאצר והלבישו לדניאל ארגונא והמונכא די דהבא על צוארה והכרזו עלוהי די להוא שליט תלתא במלכותא׃,Hebrew
בה בליליא קטיל בלאשצר מלכא כשדיא׃,Hebrew
ודריוש מדיא קבל מלכותא כבר שנין שתין ותרתין׃,Hebrew
שפר קדם דריוש והקים על מלכותא לאחשדרפניא מאה ועשרין די להון בכל מלכותא׃,Hebrew
ועלא מנהון סרכין תלתא די דניאל חד מנהון די להון אחשדרפניא אלין יהבין להון טעמא ומלכא לא להוא נזק׃,Hebrew
אדין דניאל דנה הוא מתנצח על סרכיא ואחשדרפניא כל קבל די רוח יתירא בה ומלכא עשית להקמותה על כל מלכותא׃,Hebrew
אדין סרכיא ואחשדרפניא הוו בעין עלה להשכחה לדניאל מצד מלכותא וכל עלה ושחיתה לא יכלין להשכחה כל קבל די מהימן הוא וכל שלו ושחיתה לא השתכחת עלוהי׃,Hebrew
אדין גבריא אלך אמרין די לא נהשכח לדניאל דנה כל עלא להן השכחנה עלוהי בדת אלהה׃,Hebrew
אדין סרכיא ואחשדרפניא אלן הרגשו על מלכא וכן אמרין לה דריוש מלכא לעלמין חיי׃,Hebrew
אתיעטו כל סרכי מלכותא סגניא ואחשדרפניא הדבריא ופחותא לקימה קים מלכא ולתקפה אסר די כל די יבעה בעו מן כל אלה ואנש עד יומין תלתין להן מנך מלכא יתרמא לגב אריותא׃,Hebrew
כען מלכא תקים אסרא ותרשם כתבא די לא להשניה כדת מדי ופרס די לא תעדא׃,Hebrew
כל קבל דנה מלכא דריוש רשם כתבא ואסרא׃,Hebrew
ודניאל כדי ידע די רשים כתבא על לביתה וכוין פתיחן לה בעליתה נגד ירושלם וזמנין תלתה ביומא הוא ברך על ברכוהי ומצלא ומודא קדם אלהה כל קבל די הוא עבד מן קדמת דנה׃,Hebrew
אדין גבריא אלך הרגשו והשכחו לדניאל בעא ומתחנן קדם אלהה׃,Hebrew
באדין קריבו ואמרין קדם מלכא על אסר מלכא הלא אסר רשמת די כל אנש די יבעה מן כל אלה ואנש עד יומין תלתין להן מנך מלכא יתרמא לגוב אריותא ענה מלכא ואמר יציבא מלתא כדת מדי ופרס די לא תעדא׃,Hebrew
באדין ענו ואמרין קדם מלכא די דניאל די מן בני גלותא די יהוד לא שם עליך מלכא טעם ועל אסרא די רשמת וזמנין תלתה ביומא בעא בעותה׃,Hebrew
אדין מלכא כדי מלתא שמע שגיא באש עלוהי ועל דניאל שם בל לשיזבותה ועד מעלי שמשא הוא משתדר להצלותה׃,Hebrew
באדין גבריא אלך הרגשו על מלכא ואמרין למלכא דע מלכא די דת למדי ופרס די כל אסר וקים די מלכא יהקים לא להשניה׃,Hebrew
באדין מלכא אמר והיתיו לדניאל ורמו לגבא די אריותא ענה מלכא ואמר לדניאל אלהך די אנתה פלח לה בתדירא הוא ישיזבנך׃,Hebrew
והיתית אבן חדה ושמת על פם גבא וחתמה מלכא בעזקתה ובעזקת רברבנוהי די לא תשנא צבו בדניאל׃,Hebrew
אדין אזל מלכא להיכלה ובת טות ודחון לא הנעל קדמוהי ושנתה נדת עלוהי׃,Hebrew
באדין מלכא בשפרפרא יקום בנגהא ובהתבהלה לגבא די אריותא אזל׃,Hebrew
וכמקרבה לגבא לדניאל בקל עציב זעק ענה מלכא ואמר לדניאל דניאל עבד אלהא חיא אלהך די אנתה פלח לה בתדירא היכל לשיזבותך מן אריותא׃,Hebrew
אדין דניאל עם מלכא מלל מלכא לעלמין חיי׃,Hebrew
אלהי שלח מלאכה וסגר פם אריותא ולא חבלוני כל קבל די קדמוהי זכו השתכחת לי ואף קדמיך מלכא חבולה לא עבדת׃,Hebrew
באדין מלכא שגיא טאב עלוהי ולדניאל אמר להנסקה מן גבא והסק דניאל מן גבא וכל חבל לא השתכח בה די הימן באלהה׃,Hebrew
ואמר מלכא והיתיו גבריא אלך די אכלו קרצוהי די דניאל ולגב אריותא רמו אנון בניהון ונשיהון ולא מטו לארעית גבא עד די שלטו בהון אריותא וכל גרמיהון הדקו׃,Hebrew
באדין דריוש מלכא כתב לכל עממיא אמיא ולשניא די דארין בכל ארעא שלמכון ישגא׃,Hebrew
מן קדמי שים טעם די בכל שלטן מלכותי להון זאעין ודחלין מן קדם אלהה די דניאל די הוא אלהא חיא וקים לעלמין ומלכותה די לא תתחבל ושלטנה עד סופא׃,Hebrew
משיזב ומצל ועבד אתין ותמהין בשמיא ובארעא די שיזיב לדניאל מן יד אריותא׃,Hebrew
ודניאל דנה הצלח במלכות דריוש ובמלכות כורש פרסיא׃,Hebrew
בשנת חדה לבלאשצר מלך בבל דניאל חלם חזה וחזוי ראשה על משכבה באדין חלמא כתב ראש מלין אמר׃,Hebrew
ענה דניאל ואמר חזה הוית בחזוי עם ליליא וארו ארבע רוחי שמיא מגיחן לימא רבא׃,Hebrew
וארבע חיון רברבן סלקן מן ימא שנין דא מן דא׃,Hebrew
קדמיתא כאריה וגפין די נשר לה חזה הוית עד די מריטו גפיה ונטילת מן ארעא ועל רגלין כאנש הקימת ולבב אנש יהיב לה׃,Hebrew
וארו חיוה אחרי תנינה דמיה לדב ולשטר חד הקמת ותלת עלעין בפמה בין שניה וכן אמרין לה קומי אכלי בשר שגיא׃,Hebrew
באתר דנה חזה הוית וארו אחרי כנמר ולה גפין ארבע די עוף על גביה וארבעה ראשין לחיותא ושלטן יהיב לה׃,Hebrew
באתר דנה חזה הוית בחזוי ליליא וארו חיוה רביעיה דחילה ואימתני ותקיפא יתירא ושנין די פרזל לה רברבן אכלה ומדקה ושארא ברגליה רפסה והיא משניה מן כל חיותא די קדמיה וקרנין עשר לה׃,Hebrew
משתכל הוית בקרניא ואלו קרן אחרי זעירה סלקת ביניהון ותלת מן קרניא קדמיתא אתעקרו מן קדמיה ואלו עינין כעיני אנשא בקרנא דא ופם ממלל רברבן׃,Hebrew
חזה הוית עד די כרסון רמיו ועתיק יומין יתב לבושה כתלג חור ושער ראשה כעמר נקא כרסיה שביבין די נור גלגלוהי נור דלק׃,Hebrew
נהר די נור נגד ונפק מן קדמוהי אלף אלפים ישמשונה ורבו רבון קדמוהי יקומון דינא יתב וספרין פתיחו׃,Hebrew
חזה הוית באדין מן קל מליא רברבתא די קרנא ממללה חזה הוית עד די קטילת חיותא והובד גשמה ויהיבת ליקדת אשא׃,Hebrew
ושאר חיותא העדיו שלטנהון וארכה בחיין יהיבת להון עד זמן ועדן׃,Hebrew
חזה הוית בחזוי ליליא וארו עם ענני שמיא כבר אנש אתה הוה ועד עתיק יומיא מטה וקדמוהי הקרבוהי׃,Hebrew
ולה יהיב שלטן ויקר ומלכו וכל עממיא אמיא ולשניא לה יפלחון שלטנה שלטן עלם די לא יעדה ומלכותה די לא תתחבל׃,Hebrew
אתכרית רוחי אנה דניאל בגוא נדנה וחזוי ראשי יבהלנני׃,Hebrew
קרבת על חד מן קאמיא ויציבא אבעא מנה על כל דנה ואמר לי ופשר מליא יהודענני׃,Hebrew
אלין חיותא רברבתא די אנין ארבע ארבעה מלכין יקומון מן ארעא׃,Hebrew
ויקבלון מלכותא קדישי עליונין ויחסנון מלכותא עד עלמא ועד עלם עלמיא׃,Hebrew
אדין צבית ליצבא על חיותא רביעיתא די הות שניה מן כלהון דחילה יתירה שניה די פרזל וטפריה די נחש אכלה מדקה ושארא ברגליה רפסה׃,Hebrew
ועל קרניא עשר די בראשה ואחרי די סלקת ונפלו מן קדמיה תלת וקרנא דכן ועינין לה ופם ממלל רברבן וחזוה רב מן חברתה׃,Hebrew
חזה הוית וקרנא דכן עבדה קרב עם קדישין ויכלה להון׃,Hebrew
עד די אתה עתיק יומיא ודינא יהב לקדישי עליונין וזמנא מטה ומלכותא החסנו קדישין׃,Hebrew
כן אמר חיותא רביעיתא מלכו רביעיא תהוא בארעא די תשנא מן כל מלכותא ותאכל כל ארעא ותדושנה ותדקנה׃,Hebrew
וקרניא עשר מנה מלכותה עשרה מלכין יקמון ואחרן יקום אחריהון והוא ישנא מן קדמיא ותלתה מלכין יהשפל׃,Hebrew
ומלין לצד עליא ימלל ולקדישי עליונין יבלא ויסבר להשניה זמנין ודת ויתיהבון בידה עד עדן ועדנין ופלג עדן׃,Hebrew
ודינא יתב ושלטנה יהעדון להשמדה ולהובדה עד סופא׃,Hebrew
ומלכותה ושלטנא ורבותא די מלכות תחות כל שמיא יהיבת לעם קדישי עליונין מלכותה מלכות עלם וכל שלטניא לה יפלחון וישתמעון׃,Hebrew
עד כה סופא די מלתא אנה דניאל שגיא רעיוני יבהלנני וזיוי ישתנון עלי ומלתא בלבי נטרת׃,Hebrew
בשנת שלוש למלכות בלאשצר המלך חזון נראה אלי אני דניאל אחרי הנראה אלי בתחלה׃,Hebrew
ואראה בחזון ויהי בראתי ואני בשושן הבירה אשר בעילם המדינה ואראה בחזון ואני הייתי על אובל אולי׃,Hebrew
ואשא עיני ואראה והנה איל אחד עמד לפני האבל ולו קרנים והקרנים גבהות והאחת גבהה מן השנית והגבהה עלה באחרנה׃,Hebrew
ראיתי את האיל מנגח ימה וצפונה ונגבה וכל חיות לא יעמדו לפניו ואין מציל מידו ועשה כרצנו והגדיל׃,Hebrew
ואני הייתי מבין והנה צפיר העזים בא מן המערב על פני כל הארץ ואין נוגע בארץ והצפיר קרן חזות בין עיניו׃,Hebrew
ויבא עד האיל בעל הקרנים אשר ראיתי עמד לפני האבל וירץ אליו בחמת כחו׃,Hebrew
וראיתיו מגיע אצל האיל ויתמרמר אליו ויך את האיל וישבר את שתי קרניו ולא היה כח באיל לעמד לפניו וישליכהו ארצה וירמסהו ולא היה מציל לאיל מידו׃,Hebrew
וצפיר העזים הגדיל עד מאד וכעצמו נשברה הקרן הגדולה ותעלנה חזות ארבע תחתיה לארבע רוחות השמים׃,Hebrew
ומן האחת מהם יצא קרן אחת מצעירה ותגדל יתר אל הנגב ואל המזרח ואל הצבי׃,Hebrew
ותגדל עד צבא השמים ותפל ארצה מן הצבא ומן הכוכבים ותרמסם׃,Hebrew
ועד שר הצבא הגדיל וממנו הרים התמיד והשלך מכון מקדשו׃,Hebrew
וצבא תנתן על התמיד בפשע ותשלך אמת ארצה ועשתה והצליחה׃,Hebrew
ואשמעה אחד קדוש מדבר ויאמר אחד קדוש לפלמוני המדבר עד מתי החזון התמיד והפשע שמם תת וקדש וצבא מרמס׃,Hebrew
ויאמר אלי עד ערב בקר אלפים ושלש מאות ונצדק קדש׃,Hebrew
ויהי בראתי אני דניאל את החזון ואבקשה בינה והנה עמד לנגדי כמראה גבר׃,Hebrew
ואשמע קול אדם בין אולי ויקרא ויאמר גבריאל הבן להלז את המראה׃,Hebrew
ויבא אצל עמדי ובבאו נבעתי ואפלה על פני ויאמר אלי הבן בן אדם כי לעת קץ החזון׃,Hebrew
ובדברו עמי נרדמתי על פני ארצה ויגע בי ויעמידני על עמדי׃,Hebrew
ויאמר הנני מודיעך את אשר יהיה באחרית הזעם כי למועד קץ׃,Hebrew
האיל אשר ראית בעל הקרנים מלכי מדי ופרס׃,Hebrew
והצפיר השעיר מלך יון והקרן הגדולה אשר בין עיניו הוא המלך הראשון׃,Hebrew
והנשברת ותעמדנה ארבע תחתיה ארבע מלכיות מגוי יעמדנה ולא בכחו׃,Hebrew
ובאחרית מלכותם כהתם הפשעים יעמד מלך עז פנים ומבין חידות׃,Hebrew
ועצם כחו ולא בכחו ונפלאות ישחית והצליח ועשה והשחית עצומים ועם קדשים׃,Hebrew
ועל שכלו והצליח מרמה בידו ובלבבו יגדיל ובשלוה ישחית רבים ועל שר שרים יעמד ובאפס יד ישבר׃,Hebrew
ומראה הערב והבקר אשר נאמר אמת הוא ואתה סתם החזון כי לימים רבים׃,Hebrew
ואני דניאל נהייתי ונחליתי ימים ואקום ואעשה את מלאכת המלך ואשתומם על המראה ואין מבין׃,Hebrew
בשנת אחת לדריוש בן אחשורוש מזרע מדי אשר המלך על מלכות כשדים׃,Hebrew
בשנת אחת למלכו אני דניאל בינתי בספרים מספר השנים אשר היה דבר יהוה אל ירמיה הנביא למלאות לחרבות ירושלם שבעים שנה׃,Hebrew
ואתנה את פני אל אדני האלהים לבקש תפלה ותחנונים בצום ושק ואפר׃,Hebrew
ואתפללה ליהוה אלהי ואתודה ואמרה אנא אדני האל הגדול והנורא שמר הברית והחסד לאהביו ולשמרי מצותיו׃,Hebrew
חטאנו ועוינו והרשענו ומרדנו וסור ממצותך וממשפטיך׃,Hebrew
ולא שמענו אל עבדיך הנביאים אשר דברו בשמך אל מלכינו שרינו ואבתינו ואל כל עם הארץ׃,Hebrew
לך אדני הצדקה ולנו בשת הפנים כיום הזה לאיש יהודה וליושבי ירושלם ולכל ישראל הקרבים והרחקים בכל הארצות אשר הדחתם שם במעלם אשר מעלו בך׃,Hebrew
יהוה לנו בשת הפנים למלכינו לשרינו ולאבתינו אשר חטאנו לך׃,Hebrew
לאדני אלהינו הרחמים והסלחות כי מרדנו בו׃,Hebrew
ולא שמענו בקול יהוה אלהינו ללכת בתורתיו אשר נתן לפנינו ביד עבדיו הנביאים׃,Hebrew
וכל ישראל עברו את תורתך וסור לבלתי שמוע בקלך ותתך עלינו האלה והשבעה אשר כתובה בתורת משה עבד האלהים כי חטאנו לו׃,Hebrew
ויקם את דבריו אשר דבר עלינו ועל שפטינו אשר שפטונו להביא עלינו רעה גדלה אשר לא נעשתה תחת כל השמים כאשר נעשתה בירושלם׃,Hebrew
כאשר כתוב בתורת משה את כל הרעה הזאת באה עלינו ולא חלינו את פני יהוה אלהינו לשוב מעוננו ולהשכיל באמתך׃,Hebrew
וישקד יהוה על הרעה ויביאה עלינו כי צדיק יהוה אלהינו על כל מעשיו אשר עשה ולא שמענו בקלו׃,Hebrew
ועתה אדני אלהינו אשר הוצאת את עמך מארץ מצרים ביד חזקה ותעש לך שם כיום הזה חטאנו רשענו׃,Hebrew
אדני ככל צדקתך ישב נא אפך וחמתך מעירך ירושלם הר קדשך כי בחטאינו ובעונות אבתינו ירושלם ועמך לחרפה לכל סביבתינו׃,Hebrew
ועתה שמע אלהינו אל תפלת עבדך ואל תחנוניו והאר פניך על מקדשך השמם למען אדני׃,Hebrew
הטה אלהי אזנך ושמע פקחה עיניך וראה שממתינו והעיר אשר נקרא שמך עליה כי לא על צדקתינו אנחנו מפילים תחנונינו לפניך כי על רחמיך הרבים׃,Hebrew
אדני שמעה אדני סלחה אדני הקשיבה ועשה אל תאחר למענך אלהי כי שמך נקרא על עירך ועל עמך׃,Hebrew
ועוד אני מדבר ומתפלל ומתודה חטאתי וחטאת עמי ישראל ומפיל תחנתי לפני יהוה אלהי על הר קדש אלהי׃,Hebrew
ועוד אני מדבר בתפלה והאיש גבריאל אשר ראיתי בחזון בתחלה מעף ביעף נגע אלי כעת מנחת ערב׃,Hebrew
ויבן וידבר עמי ויאמר דניאל עתה יצאתי להשכילך בינה׃,Hebrew
בתחלת תחנוניך יצא דבר ואני באתי להגיד כי חמודות אתה ובין בדבר והבן במראה׃,Hebrew
שבעים שבעים נחתך על עמך ועל עיר קדשך לכלא הפשע ולחתם חטאות ולכפר עון ולהביא צדק עלמים ולחתם חזון ונביא ולמשח קדש קדשים׃,Hebrew
ותדע ותשכל מן מצא דבר להשיב ולבנות ירושלם עד משיח נגיד שבעים שבעה ושבעים ששים ושנים תשוב ונבנתה רחוב וחרוץ ובצוק העתים׃,Hebrew
ואחרי השבעים ששים ושנים יכרת משיח ואין לו והעיר והקדש ישחית עם נגיד הבא וקצו בשטף ועד קץ מלחמה נחרצת שממות׃,Hebrew
והגביר ברית לרבים שבוע אחד וחצי השבוע ישבית זבח ומנחה ועל כנף שקוצים משמם ועד כלה ונחרצה תתך על שמם׃,Hebrew
בשנת שלוש לכורש מלך פרס דבר נגלה לדניאל אשר נקרא שמו בלטשאצר ואמת הדבר וצבא גדול ובין את הדבר ובינה לו במראה׃,Hebrew
בימים ההם אני דניאל הייתי מתאבל שלשה שבעים ימים׃,Hebrew
לחם חמדות לא אכלתי ובשר ויין לא בא אל פי וסוך לא סכתי עד מלאת שלשת שבעים ימים׃,Hebrew
וביום עשרים וארבעה לחדש הראשון ואני הייתי על יד הנהר הגדול הוא חדקל׃,Hebrew
ואשא את עיני וארא והנה איש אחד לבוש בדים ומתניו חגרים בכתם אופז׃,Hebrew
וגויתו כתרשיש ופניו כמראה ברק ועיניו כלפידי אש וזרעתיו ומרגלתיו כעין נחשת קלל וקול דבריו כקול המון׃,Hebrew
וראיתי אני דניאל לבדי את המראה והאנשים אשר היו עמי לא ראו את המראה אבל חרדה גדלה נפלה עליהם ויברחו בהחבא׃,Hebrew
ואני נשארתי לבדי ואראה את המראה הגדלה הזאת ולא נשאר בי כח והודי נהפך עלי למשחית ולא עצרתי כח׃,Hebrew
ואשמע את קול דבריו וכשמעי את קול דבריו ואני הייתי נרדם על פני ופני ארצה׃,Hebrew
והנה יד נגעה בי ותניעני על ברכי וכפות ידי׃,Hebrew
ויאמר אלי דניאל איש חמדות הבן בדברים אשר אנכי דבר אליך ועמד על עמדך כי עתה שלחתי אליך ובדברו עמי את הדבר הזה עמדתי מרעיד׃,Hebrew
ויאמר אלי אל תירא דניאל כי מן היום הראשון אשר נתת את לבך להבין ולהתענות לפני אלהיך נשמעו דבריך ואני באתי בדבריך׃,Hebrew
ושר מלכות פרס עמד לנגדי עשרים ואחד יום והנה מיכאל אחד השרים הראשנים בא לעזרני ואני נותרתי שם אצל מלכי פרס׃,Hebrew
ובאתי להבינך את אשר יקרה לעמך באחרית הימים כי עוד חזון לימים׃,Hebrew
ובדברו עמי כדברים האלה נתתי פני ארצה ונאלמתי׃,Hebrew
והנה כדמות בני אדם נגע על שפתי ואפתח פי ואדברה ואמרה אל העמד לנגדי אדני במראה נהפכו צירי עלי ולא עצרתי כח׃,Hebrew
והיך יוכל עבד אדני זה לדבר עם אדני זה ואני מעתה לא יעמד בי כח ונשמה לא נשארה בי׃,Hebrew
ויסף ויגע בי כמראה אדם ויחזקני׃,Hebrew
ויאמר אל תירא איש חמדות שלום לך חזק וחזק וכדברו עמי התחזקתי ואמרה ידבר אדני כי חזקתני׃,Hebrew
ויאמר הידעת למה באתי אליך ועתה אשוב להלחם עם שר פרס ואני יוצא והנה שר יון בא׃,Hebrew
אבל אגיד לך את הרשום בכתב אמת ואין אחד מתחזק עמי על אלה כי אם מיכאל שרכם׃,Hebrew
ואני בשנת אחת לדריוש המדי עמדי למחזיק ולמעוז לו׃,Hebrew
ועתה אמת אגיד לך הנה עוד שלשה מלכים עמדים לפרס והרביעי יעשיר עשר גדול מכל וכחזקתו בעשרו יעיר הכל את מלכות יון׃,Hebrew
ועמד מלך גבור ומשל ממשל רב ועשה כרצונו׃,Hebrew
וכעמדו תשבר מלכותו ותחץ לארבע רוחות השמים ולא לאחריתו ולא כמשלו אשר משל כי תנתש מלכותו ולאחרים מלבד אלה׃,Hebrew
ויחזק מלך הנגב ומן שריו ויחזק עליו ומשל ממשל רב ממשלתו׃,Hebrew
ולקץ שנים יתחברו ובת מלך הנגב תבוא אל מלך הצפון לעשות מישרים ולא תעצר כוח הזרוע ולא יעמד וזרעו ותנתן היא ומביאיה והילדה ומחזקה בעתים׃,Hebrew
ועמד מנצר שרשיה כנו ויבא אל החיל ויבא במעוז מלך הצפון ועשה בהם והחזיק׃,Hebrew
וגם אלהיהם עם נסכיהם עם כלי חמדתם כסף וזהב בשבי יבא מצרים והוא שנים יעמד ממלך הצפון׃,Hebrew
ובא במלכות מלך הנגב ושב אל אדמתו׃,Hebrew
ובנו יתגרו ואספו המון חילים רבים ובא בוא ושטף ועבר וישב ויתגרו עד מעזה׃,Hebrew
ויתמרמר מלך הנגב ויצא ונלחם עמו עם מלך הצפון והעמיד המון רב ונתן ההמון בידו׃,Hebrew
ונשא ההמון ירום לבבו והפיל רבאות ולא יעוז׃,Hebrew
ושב מלך הצפון והעמיד המון רב מן הראשון ולקץ העתים שנים יבוא בוא בחיל גדול וברכוש רב׃,Hebrew
ובעתים ההם רבים יעמדו על מלך הנגב ובני פריצי עמך ינשאו להעמיד חזון ונכשלו׃,Hebrew
ויבא מלך הצפון וישפך סוללה ולכד עיר מבצרות וזרעות הנגב לא יעמדו ועם מבחריו ואין כח לעמד׃,Hebrew
ויעש הבא אליו כרצונו ואין עומד לפניו ויעמד בארץ הצבי וכלה בידו׃,Hebrew
וישם פניו לבוא בתקף כל מלכותו וישרים עמו ועשה ובת הנשים יתן לו להשחיתה ולא תעמד ולא לו תהיה׃,Hebrew
וישב פניו לאיים ולכד רבים והשבית קצין חרפתו לו בלתי חרפתו ישיב לו׃,Hebrew
וישב פניו למעוזי ארצו ונכשל ונפל ולא ימצא׃,Hebrew
ועמד על כנו מעביר נוגש הדר מלכות ובימים אחדים ישבר ולא באפים ולא במלחמה׃,Hebrew
ועמד על כנו נבזה ולא נתנו עליו הוד מלכות ובא בשלוה והחזיק מלכות בחלקלקות׃,Hebrew
וזרעות השטף ישטפו מלפניו וישברו וגם נגיד ברית׃,Hebrew
ומן התחברות אליו יעשה מרמה ועלה ועצם במעט גוי׃,Hebrew
בשלוה ובמשמני מדינה יבוא ועשה אשר לא עשו אבתיו ואבות אבתיו בזה ושלל ורכוש להם יבזור ועל מבצרים יחשב מחשבתיו ועד עת׃,Hebrew
ויער כחו ולבבו על מלך הנגב בחיל גדול ומלך הנגב יתגרה למלחמה בחיל גדול ועצום עד מאד ולא יעמד כי יחשבו עליו מחשבות׃,Hebrew
ואכלי פת בגו ישברוהו וחילו ישטוף ונפלו חללים רבים׃,Hebrew
ושניהם המלכים לבבם למרע ועל שלחן אחד כזב ידברו ולא תצלח כי עוד קץ למועד׃,Hebrew
וישב ארצו ברכוש גדול ולבבו על ברית קדש ועשה ושב לארצו׃,Hebrew
למועד ישוב ובא בנגב ולא תהיה כראשנה וכאחרנה׃,Hebrew
ובאו בו ציים כתים ונכאה ושב וזעם על ברית קודש ועשה ושב ויבן על עזבי ברית קדש׃,Hebrew
וזרעים ממנו יעמדו וחללו המקדש המעוז והסירו התמיד ונתנו השקוץ משומם׃,Hebrew
ומרשיעי ברית יחניף בחלקות ועם ידעי אלהיו יחזקו ועשו׃,Hebrew
ומשכילי עם יבינו לרבים ונכשלו בחרב ובלהבה בשבי ובבזה ימים׃,Hebrew
ובהכשלם יעזרו עזר מעט ונלוו עליהם רבים בחלקלקות׃,Hebrew
ומן המשכילים יכשלו לצרוף בהם ולברר וללבן עד עת קץ כי עוד למועד׃,Hebrew
ועשה כרצונו המלך ויתרומם ויתגדל על כל אל ועל אל אלים ידבר נפלאות והצליח עד כלה זעם כי נחרצה נעשתה׃,Hebrew
ועל אלהי אבתיו לא יבין ועל חמדת נשים ועל כל אלוה לא יבין כי על כל יתגדל׃,Hebrew
ולאלה מעזים על כנו יכבד ולאלוה אשר לא ידעהו אבתיו יכבד בזהב ובכסף ובאבן יקרה ובחמדות׃,Hebrew
ועשה למבצרי מעזים עם אלוה נכר אשר הכיר ירבה כבוד והמשילם ברבים ואדמה יחלק במחיר׃,Hebrew
ובעת קץ יתנגח עמו מלך הנגב וישתער עליו מלך הצפון ברכב ובפרשים ובאניות רבות ובא בארצות ושטף ועבר׃,Hebrew
ובא בארץ הצבי ורבות יכשלו ואלה ימלטו מידו אדום ומואב וראשית בני עמון׃,Hebrew
וישלח ידו בארצות וארץ מצרים לא תהיה לפליטה׃,Hebrew
ומשל במכמני הזהב והכסף ובכל חמדות מצרים ולבים וכשים במצעדיו׃,Hebrew
ושמעות יבהלהו ממזרח ומצפון ויצא בחמא גדלה להשמיד ולהחרים רבים׃,Hebrew
ויטע אהלי אפדנו בין ימים להר צבי קדש ובא עד קצו ואין עוזר לו׃,Hebrew
ובעת ההיא יעמד מיכאל השר הגדול העמד על בני עמך והיתה עת צרה אשר לא נהיתה מהיות גוי עד העת ההיא ובעת ההיא ימלט עמך כל הנמצא כתוב בספר׃,Hebrew
ורבים מישני אדמת עפר יקיצו אלה לחיי עולם ואלה לחרפות לדראון עולם׃,Hebrew
והמשכלים יזהרו כזהר הרקיע ומצדיקי הרבים ככוכבים לעולם ועד׃,Hebrew
ואתה דניאל סתם הדברים וחתם הספר עד עת קץ ישטטו רבים ותרבה הדעת׃,Hebrew
וראיתי אני דניאל והנה שנים אחרים עמדים אחד הנה לשפת היאר ואחד הנה לשפת היאר׃,Hebrew
ויאמר לאיש לבוש הבדים אשר ממעל למימי היאר עד מתי קץ הפלאות׃,Hebrew
ואשמע את האיש לבוש הבדים אשר ממעל למימי היאר וירם ימינו ושמאלו אל השמים וישבע בחי העולם כי למועד מועדים וחצי וככלות נפץ יד עם קדש תכלינה כל אלה׃,Hebrew
ואני שמעתי ולא אבין ואמרה אדני מה אחרית אלה׃,Hebrew
ויאמר לך דניאל כי סתמים וחתמים הדברים עד עת קץ׃,Hebrew
יתבררו ויתלבנו ויצרפו רבים והרשיעו רשעים ולא יבינו כל רשעים והמשכלים יבינו׃,Hebrew
ומעת הוסר התמיד ולתת שקוץ שמם ימים אלף מאתים ותשעים׃,Hebrew
אשרי המחכה ויגיע לימים אלף שלש מאות שלשים וחמשה׃,Hebrew
ואתה לך לקץ ותנוח ותעמד לגרלך לקץ הימין׃,Hebrew
דבר יהוה אשר היה אל הושע בן בארי בימי עזיה יותם אחז יחזקיה מלכי יהודה ובימי ירבעם בן יואש מלך ישראל׃,Hebrew
תחלת דבר יהוה בהושע ויאמר יהוה אל הושע לך קח לך אשת זנונים וילדי זנונים כי זנה תזנה הארץ מאחרי יהוה׃,Hebrew
וילך ויקח את גמר בת דבלים ותהר ותלד לו בן׃,Hebrew
ויאמר יהוה אליו קרא שמו יזרעאל כי עוד מעט ופקדתי את דמי יזרעאל על בית יהוא והשבתי ממלכות בית ישראל׃,Hebrew
והיה ביום ההוא ושברתי את קשת ישראל בעמק יזרעאל׃,Hebrew
ותהר עוד ותלד בת ויאמר לו קרא שמה לא רחמה כי לא אוסיף עוד ארחם את בית ישראל כי נשא אשא להם׃,Hebrew
ואת בית יהודה ארחם והושעתים ביהוה אלהיהם ולא אושיעם בקשת ובחרב ובמלחמה בסוסים ובפרשים׃,Hebrew
ותגמל את לא רחמה ותהר ותלד בן׃,Hebrew
ויאמר קרא שמו לא עמי כי אתם לא עמי ואנכי לא אהיה לכם׃,Hebrew
והיה מספר בני ישראל כחול הים אשר לא ימד ולא יספר והיה במקום אשר יאמר להם לא עמי אתם יאמר להם בני אל חי׃,Hebrew
ונקבצו בני יהודה ובני ישראל יחדו ושמו להם ראש אחד ועלו מן הארץ כי גדול יום יזרעאל׃,Hebrew
אמרו לאחיכם עמי ולאחותיכם רחמה׃,Hebrew
ריבו באמכם ריבו כי היא לא אשתי ואנכי לא אישה ותסר זנוניה מפניה ונאפופיה מבין שדיה׃,Hebrew
פן אפשיטנה ערמה והצגתיה כיום הולדה ושמתיה כמדבר ושתה כארץ ציה והמתיה בצמא׃,Hebrew
ואת בניה לא ארחם כי בני זנונים המה׃,Hebrew
כי זנתה אמם הבישה הורתם כי אמרה אלכה אחרי מאהבי נתני לחמי ומימי צמרי ופשתי שמני ושקויי׃,Hebrew
לכן הנני שך את דרכך בסירים וגדרתי את גדרה ונתיבותיה לא תמצא׃,Hebrew
ורדפה את מאהביה ולא תשיג אתם ובקשתם ולא תמצא ואמרה אלכה ואשובה אל אישי הראשון כי טוב לי אז מעתה׃,Hebrew
והיא לא ידעה כי אנכי נתתי לה הדגן והתירוש והיצהר וכסף הרביתי לה וזהב עשו לבעל׃,Hebrew
לכן אשוב ולקחתי דגני בעתו ותירושי במועדו והצלתי צמרי ופשתי לכסות את ערותה׃,Hebrew
ועתה אגלה את נבלתה לעיני מאהביה ואיש לא יצילנה מידי׃,Hebrew
והשבתי כל משושה חגה חדשה ושבתה וכל מועדה׃,Hebrew
והשמתי גפנה ותאנתה אשר אמרה אתנה המה לי אשר נתנו לי מאהבי ושמתים ליער ואכלתם חית השדה׃,Hebrew
ופקדתי עליה את ימי הבעלים אשר תקטיר להם ותעד נזמה וחליתה ותלך אחרי מאהביה ואתי שכחה נאם יהוה׃,Hebrew
לכן הנה אנכי מפתיה והלכתיה המדבר ודברתי על לבה׃,Hebrew
ונתתי לה את כרמיה משם ואת עמק עכור לפתח תקוה וענתה שמה כימי נעוריה וכיום עלתה מארץ מצרים׃,Hebrew
והיה ביום ההוא נאם יהוה תקראי אישי ולא תקראי לי עוד בעלי׃,Hebrew
והסרתי את שמות הבעלים מפיה ולא יזכרו עוד בשמם׃,Hebrew
וכרתי להם ברית ביום ההוא עם חית השדה ועם עוף השמים ורמש האדמה וקשת וחרב ומלחמה אשבור מן הארץ והשכבתים לבטח׃,Hebrew
וארשתיך לי לעולם וארשתיך לי בצדק ובמשפט ובחסד וברחמים׃,Hebrew
וארשתיך לי באמונה וידעת את יהוה׃,Hebrew
והיה ביום ההוא אענה נאם יהוה אענה את השמים והם יענו את הארץ׃,Hebrew
והארץ תענה את הדגן ואת התירוש ואת היצהר והם יענו את יזרעאל׃,Hebrew
וזרעתיה לי בארץ ורחמתי את לא רחמה ואמרתי ללא עמי עמי אתה והוא יאמר אלהי׃,Hebrew
ויאמר יהוה אלי עוד לך אהב אשה אהבת רע ומנאפת כאהבת יהוה את בני ישראל והם פנים אל אלהים אחרים ואהבי אשישי ענבים׃,Hebrew
ואכרה לי בחמשה עשר כסף וחמר שערים ולתך שערים׃,Hebrew
ואמר אליה ימים רבים תשבי לי לא תזני ולא תהיי לאיש וגם אני אליך׃,Hebrew
כי ימים רבים ישבו בני ישראל אין מלך ואין שר ואין זבח ואין מצבה ואין אפוד ותרפים׃,Hebrew
אחר ישבו בני ישראל ובקשו את יהוה אלהיהם ואת דויד מלכם ופחדו אל יהוה ואל טובו באחרית הימים׃,Hebrew
שמעו דבר יהוה בני ישראל כי ריב ליהוה עם יושבי הארץ כי אין אמת ואין חסד ואין דעת אלהים בארץ׃,Hebrew
אלה וכחש ורצח וגנב ונאף פרצו ודמים בדמים נגעו׃,Hebrew
על כן תאבל הארץ ואמלל כל יושב בה בחית השדה ובעוף השמים וגם דגי הים יאספו׃,Hebrew
אך איש אל ירב ואל יוכח איש ועמך כמריבי כהן׃,Hebrew
וכשלת היום וכשל גם נביא עמך לילה ודמיתי אמך׃,Hebrew
נדמו עמי מבלי הדעת כי אתה הדעת מאסת ואמאסאך מכהן לי ותשכח תורת אלהיך אשכח בניך גם אני׃,Hebrew
כרבם כן חטאו לי כבודם בקלון אמיר׃,Hebrew
חטאת עמי יאכלו ואל עונם ישאו נפשו׃,Hebrew
והיה כעם ככהן ופקדתי עליו דרכיו ומעלליו אשיב לו׃,Hebrew
ואכלו ולא ישבעו הזנו ולא יפרצו כי את יהוה עזבו לשמר׃,Hebrew
זנות ויין ותירוש יקח לב׃,Hebrew
עמי בעצו ישאל ומקלו יגיד לו כי רוח זנונים התעה ויזנו מתחת אלהיהם׃,Hebrew
על ראשי ההרים יזבחו ועל הגבעות יקטרו תחת אלון ולבנה ואלה כי טוב צלה על כן תזנינה בנותיכם וכלותיכם תנאפנה׃,Hebrew
לא אפקוד על בנותיכם כי תזנינה ועל כלותיכם כי תנאפנה כי הם עם הזנות יפרדו ועם הקדשות יזבחו ועם לא יבין ילבט׃,Hebrew
אם זנה אתה ישראל אל יאשם יהודה ואל תבאו הגלגל ואל תעלו בית און ואל תשבעו חי יהוה׃,Hebrew
כי כפרה סררה סרר ישראל עתה ירעם יהוה ככבש במרחב׃,Hebrew
חבור עצבים אפרים הנח לו׃,Hebrew
סר סבאם הזנה הזנו אהבו הבו קלון מגניה׃,Hebrew
צרר רוח אותה בכנפיה ויבשו מזבחותם׃,Hebrew
שמעו זאת הכהנים והקשיבו בית ישראל ובית המלך האזינו כי לכם המשפט כי פח הייתם למצפה ורשת פרושה על תבור׃,Hebrew
ושחטה שטים העמיקו ואני מוסר לכלם׃,Hebrew
אני ידעתי אפרים וישראל לא נכחד ממני כי עתה הזנית אפרים נטמא ישראל׃,Hebrew
לא יתנו מעלליהם לשוב אל אלהיהם כי רוח זנונים בקרבם ואת יהוה לא ידעו׃,Hebrew
וענה גאון ישראל בפניו וישראל ואפרים יכשלו בעונם כשל גם יהודה עמם׃,Hebrew
בצאנם ובבקרם ילכו לבקש את יהוה ולא ימצאו חלץ מהם׃,Hebrew
ביהוה בגדו כי בנים זרים ילדו עתה יאכלם חדש את חלקיהם׃,Hebrew
תקעו שופר בגבעה חצצרה ברמה הריעו בית און אחריך בנימין׃,Hebrew
אפרים לשמה תהיה ביום תוכחה בשבטי ישראל הודעתי נאמנה׃,Hebrew
היו שרי יהודה כמסיגי גבול עליהם אשפוך כמים עברתי׃,Hebrew
עשוק אפרים רצוץ משפט כי הואיל הלך אחרי צו׃,Hebrew
ואני כעש לאפרים וכרקב לבית יהודה׃,Hebrew
וירא אפרים את חליו ויהודה את מזרו וילך אפרים אל אשור וישלח אל מלך ירב והוא לא יוכל לרפא לכם ולא יגהה מכם מזור׃,Hebrew
כי אנכי כשחל לאפרים וככפיר לבית יהודה אני אני אטרף ואלך אשא ואין מציל׃,Hebrew
אלך אשובה אל מקומי עד אשר יאשמו ובקשו פני בצר להם ישחרנני׃,Hebrew
לכו ונשובה אל יהוה כי הוא טרף וירפאנו יך ויחבשנו׃,Hebrew
יחינו מימים ביום השלישי יקמנו ונחיה לפניו׃,Hebrew
ונדעה נרדפה לדעת את יהוה כשחר נכון מצאו ויבוא כגשם לנו כמלקוש יורה ארץ׃,Hebrew
מה אעשה לך אפרים מה אעשה לך יהודה וחסדכם כענן בקר וכטל משכים הלך׃,Hebrew
על כן חצבתי בנביאים הרגתים באמרי פי ומשפטיך אור יצא׃,Hebrew
כי חסד חפצתי ולא זבח ודעת אלהים מעלות׃,Hebrew
והמה כאדם עברו ברית שם בגדו בי׃,Hebrew
גלעד קרית פעלי און עקבה מדם׃,Hebrew
וכחכי איש גדודים חבר כהנים דרך ירצחו שכמה כי זמה עשו׃,Hebrew
בבית ישראל ראיתי שעריריה שם זנות לאפרים נטמא ישראל׃,Hebrew
גם יהודה שת קציר לך בשובי שבות עמי׃,Hebrew
כרפאי לישראל ונגלה עון אפרים ורעות שמרון כי פעלו שקר וגנב יבוא פשט גדוד בחוץ׃,Hebrew
ובל יאמרו ללבבם כל רעתם זכרתי עתה סבבום מעלליהם נגד פני היו׃,Hebrew
ברעתם ישמחו מלך ובכחשיהם שרים׃,Hebrew
כלם מנאפים כמו תנור בערה מאפה ישבות מעיר מלוש בצק עד חמצתו׃,Hebrew
יום מלכנו החלו שרים חמת מיין משך ידו את לצצים׃,Hebrew
כי קרבו כתנור לבם בארבם כל הלילה ישן אפהם בקר הוא בער כאש להבה׃,Hebrew
כלם יחמו כתנור ואכלו את שפטיהם כל מלכיהם נפלו אין קרא בהם אלי׃,Hebrew
אפרים בעמים הוא יתבולל אפרים היה עגה בלי הפוכה׃,Hebrew
אכלו זרים כחו והוא לא ידע גם שיבה זרקה בו והוא לא ידע׃,Hebrew
וענה גאון ישראל בפניו ולא שבו אל יהוה אלהיהם ולא בקשהו בכל זאת׃,Hebrew
ויהי אפרים כיונה פותה אין לב מצרים קראו אשור הלכו׃,Hebrew
כאשר ילכו אפרוש עליהם רשתי כעוף השמים אורידם איסרם כשמע לעדתם׃,Hebrew
אוי להם כי נדדו ממני שד להם כי פשעו בי ואנכי אפדם והמה דברו עלי כזבים׃,Hebrew
ולא זעקו אלי בלבם כי יילילו על משכבותם על דגן ותירוש יתגוררו יסורו בי׃,Hebrew
ואני יסרתי חזקתי זרועתם ואלי יחשבו רע׃,Hebrew
ישובו לא על היו כקשת רמיה יפלו בחרב שריהם מזעם לשונם זו לעגם בארץ מצרים׃,Hebrew
אל חכך שפר כנשר על בית יהוה יען עברו בריתי ועל תורתי פשעו׃,Hebrew
לי יזעקו אלהי ידענוך ישראל׃,Hebrew
זנח ישראל טוב אויב ירדפו׃,Hebrew
הם המליכו ולא ממני השירו ולא ידעתי כספם וזהבם עשו להם עצבים למען יכרת׃,Hebrew
זנח עגלך שמרון חרה אפי בם עד מתי לא יוכלו נקין׃,Hebrew
כי מישראל והוא חרש עשהו ולא אלהים הוא כי שבבים יהיה עגל שמרון׃,Hebrew
כי רוח יזרעו וסופתה יקצרו קמה אין לו צמח בלי יעשה קמח אולי יעשה זרים יבלעהו׃,Hebrew
נבלע ישראל עתה היו בגוים ככלי אין חפץ בו׃,Hebrew
כי המה עלו אשור פרא בודד לו אפרים התנו אהבים׃,Hebrew
גם כי יתנו בגוים עתה אקבצם ויחלו מעט ממשא מלך שרים׃,Hebrew
כי הרבה אפרים מזבחת לחטא היו לו מזבחות לחטא׃,Hebrew
אכתוב לו רבו תורתי כמו זר נחשבו׃,Hebrew
זבחי הבהבי יזבחו בשר ויאכלו יהוה לא רצם עתה יזכר עונם ויפקד חטאותם המה מצרים ישובו׃,Hebrew
וישכח ישראל את עשהו ויבן היכלות ויהודה הרבה ערים בצרות ושלחתי אש בעריו ואכלה ארמנתיה׃,Hebrew
אל תשמח ישראל אל גיל כעמים כי זנית מעל אלהיך אהבת אתנן על כל גרנות דגן׃,Hebrew
גרן ויקב לא ירעם ותירוש יכחש בה׃,Hebrew
לא ישבו בארץ יהוה ושב אפרים מצרים ובאשור טמא יאכלו׃,Hebrew
לא יסכו ליהוה יין ולא יערבו לו זבחיהם כלחם אונים להם כל אכליו יטמאו כי לחמם לנפשם לא יבוא בית יהוה׃,Hebrew
מה תעשו ליום מועד וליום חג יהוה׃,Hebrew
כי הנה הלכו משד מצרים תקבצם מף תקברם מחמד לכספם קמוש יירשם חוח באהליהם׃,Hebrew
באו ימי הפקדה באו ימי השלם ידעו ישראל אויל הנביא משגע איש הרוח על רב עונך ורבה משטמה׃,Hebrew
צפה אפרים עם אלהי נביא פח יקוש על כל דרכיו משטמה בבית אלהיו׃,Hebrew
העמיקו שחתו כימי הגבעה יזכור עונם יפקוד חטאתם׃,Hebrew
כענבים במדבר מצאתי ישראל כבכורה בתאנה בראשיתה ראיתי אבותיכם המה באו בעל פעור וינזרו לבשת ויהיו שקוצים כאהבם׃,Hebrew
אפרים כעוף יתעופף כבודם מלדה ומבטן ומהריון׃,Hebrew
כי אם יגדלו את בניהם ושכלתים מאדם כי גם אוי להם בשורי מהם׃,Hebrew
אפרים כאשר ראיתי לצור שתולה בנוה ואפרים להוציא אל הורג בניו׃,Hebrew
תן להם יהוה מה תתן תן להם רחם משכיל ושדים צמקים׃,Hebrew
כל רעתם בגלגל כי שם שנאתים על רע מעלליהם מביתי אגרשם לא אוסף אהבתם כל שריהם סררים׃,Hebrew
הכה אפרים שרשם יבש פרי בלי יעשון גם כי ילדון והמתי מחמדי בטנם׃,Hebrew
ימאסם אלהי כי לא שמעו לו ויהיו נדדים בגוים׃,Hebrew
גפן בוקק ישראל פרי ישוה לו כרב לפריו הרבה למזבחות כטוב לארצו היטיבו מצבות׃,Hebrew
חלק לבם עתה יאשמו הוא יערף מזבחותם ישדד מצבותם׃,Hebrew
כי עתה יאמרו אין מלך לנו כי לא יראנו את יהוה והמלך מה יעשה לנו׃,Hebrew
דברו דברים אלות שוא כרת ברית ופרח כראש משפט על תלמי שדי׃,Hebrew
לעגלות בית און יגורו שכן שמרון כי אבל עליו עמו וכמריו עליו יגילו על כבודו כי גלה ממנו׃,Hebrew
גם אותו לאשור יובל מנחה למלך ירב בשנה אפרים יקח ויבוש ישראל מעצתו׃,Hebrew
נדמה שמרון מלכה כקצף על פני מים׃,Hebrew
ונשמדו במות און חטאת ישראל קוץ ודרדר יעלה על מזבחותם ואמרו להרים כסונו ולגבעות נפלו עלינו׃,Hebrew
מימי הגבעה חטאת ישראל שם עמדו לא תשיגם בגבעה מלחמה על בני עלוה׃,Hebrew
באותי ואסרם ואספו עליהם עמים באסרם לשתי עינתם׃,Hebrew
ואפרים עגלה מלמדה אהבתי לדוש ואני עברתי על טוב צוארה ארכיב אפרים יחרוש יהודה ישדד לו יעקב׃,Hebrew
זרעו לכם לצדקה קצרו לפי חסד נירו לכם ניר ועת לדרוש את יהוה עד יבוא וירה צדק לכם׃,Hebrew
חרשתם רשע עולתה קצרתם אכלתם פרי כחש כי בטחת בדרכך ברב גבוריך׃,Hebrew
וקאם שאון בעמך וכל מבצריך יושד כשד שלמן בית ארבאל ביום מלחמה אם על בנים רטשה׃,Hebrew
ככה עשה לכם בית אל מפני רעת רעתכם בשחר נדמה נדמה מלך ישראל׃,Hebrew
כי נער ישראל ואהבהו וממצרים קראתי לבני׃,Hebrew
קראו להם כן הלכו מפניהם לבעלים יזבחו ולפסלים יקטרון׃,Hebrew
ואנכי תרגלתי לאפרים קחם על זרועתיו ולא ידעו כי רפאתים׃,Hebrew
בחבלי אדם אמשכם בעבתות אהבה ואהיה להם כמרימי על על לחיהם ואט אליו אוכיל׃,Hebrew
לא ישוב אל ארץ מצרים ואשור הוא מלכו כי מאנו לשוב׃,Hebrew
וחלה חרב בעריו וכלתה בדיו ואכלה ממעצותיהם׃,Hebrew
ועמי תלואים למשובתי ואל על יקראהו יחד לא ירומם׃,Hebrew
איך אתנך אפרים אמגנך ישראל איך אתנך כאדמה אשימך כצבאים נהפך עלי לבי יחד נכמרו נחומי׃,Hebrew
לא אעשה חרון אפי לא אשוב לשחת אפרים כי אל אנכי ולא איש בקרבך קדוש ולא אבוא בעיר׃,Hebrew
אחרי יהוה ילכו כאריה ישאג כי הוא ישאג ויחרדו בנים מים׃,Hebrew
יחרדו כצפור ממצרים וכיונה מארץ אשור והושבתים על בתיהם נאם יהוה׃,Hebrew
סבבני בכחש אפרים ובמרמה בית ישראל ויהודה עד רד עם אל ועם קדושים נאמן׃,Hebrew
אפרים רעה רוח ורדף קדים כל היום כזב ושד ירבה וברית עם אשור יכרתו ושמן למצרים יובל׃,Hebrew
וריב ליהוה עם יהודה ולפקד על יעקב כדרכיו כמעלליו ישיב לו׃,Hebrew
בבטן עקב את אחיו ובאונו שרה את אלהים׃,Hebrew
וישר אל מלאך ויכל בכה ויתחנן לו בית אל ימצאנו ושם ידבר עמנו׃,Hebrew
ויהוה אלהי הצבאות יהוה זכרו׃,Hebrew
ואתה באלהיך תשוב חסד ומשפט שמר וקוה אל אלהיך תמיד׃,Hebrew
כנען בידו מאזני מרמה לעשק אהב׃,Hebrew
ויאמר אפרים אך עשרתי מצאתי און לי כל יגיעי לא ימצאו לי עון אשר חטא׃,Hebrew
ואנכי יהוה אלהיך מארץ מצרים עד אושיבך באהלים כימי מועד׃,Hebrew
ודברתי על הנביאים ואנכי חזון הרביתי וביד הנביאים אדמה׃,Hebrew
אם גלעד און אך שוא היו בגלגל שורים זבחו גם מזבחותם כגלים על תלמי שדי׃,Hebrew
ויברח יעקב שדה ארם ויעבד ישראל באשה ובאשה שמר׃,Hebrew
ובנביא העלה יהוה את ישראל ממצרים ובנביא נשמר׃,Hebrew
הכעיס אפרים תמרורים ודמיו עליו יטוש וחרפתו ישיב לו אדניו׃,Hebrew
כדבר אפרים רתת נשא הוא בישראל ויאשם בבעל וימת׃,Hebrew
ועתה יוספו לחטא ויעשו להם מסכה מכספם כתבונם עצבים מעשה חרשים כלה להם הם אמרים זבחי אדם עגלים ישקון׃,Hebrew
לכן יהיו כענן בקר וכטל משכים הלך כמץ יסער מגרן וכעשן מארבה׃,Hebrew
ואנכי יהוה אלהיך מארץ מצרים ואלהים זולתי לא תדע ומושיע אין בלתי׃,Hebrew
אני ידעתיך במדבר בארץ תלאבות׃,Hebrew
כמרעיתם וישבעו שבעו וירם לבם על כן שכחוני׃,Hebrew
ואהי להם כמו שחל כנמר על דרך אשור׃,Hebrew
אפגשם כדב שכול ואקרע סגור לבם ואכלם שם כלביא חית השדה תבקעם׃,Hebrew
שחתך ישראל כי בי בעזרך׃,Hebrew
אהי מלכך אפוא ויושיעך בכל עריך ושפטיך אשר אמרת תנה לי מלך ושרים׃,Hebrew
אתן לך מלך באפי ואקח בעברתי׃,Hebrew
צרור עון אפרים צפונה חטאתו׃,Hebrew
חבלי יולדה יבאו לו הוא בן לא חכם כי עת לא יעמד במשבר בנים׃,Hebrew
מיד שאול אפדם ממות אגאלם אהי דבריך מות אהי קטבך שאול נחם יסתר מעיני׃,Hebrew
כי הוא בין אחים יפריא יבוא קדים רוח יהוה ממדבר עלה ויבוש מקורו ויחרב מעינו הוא ישסה אוצר כל כלי חמדה׃,Hebrew
תאשם שמרון כי מרתה באלהיה בחרב יפלו עלליהם ירטשו והריותיו יבקעו׃,Hebrew
שובה ישראל עד יהוה אלהיך כי כשלת בעונך׃,Hebrew
קחו עמכם דברים ושובו אל יהוה אמרו אליו כל תשא עון וקח טוב ונשלמה פרים שפתינו׃,Hebrew
אשור לא יושיענו על סוס לא נרכב ולא נאמר עוד אלהינו למעשה ידינו אשר בך ירחם יתום׃,Hebrew
ארפא משובתם אהבם נדבה כי שב אפי ממנו׃,Hebrew
אהיה כטל לישראל יפרח כשושנה ויך שרשיו כלבנון׃,Hebrew
ילכו ינקותיו ויהי כזית הודו וריח לו כלבנון׃,Hebrew
ישבו ישבי בצלו יחיו דגן ויפרחו כגפן זכרו כיין לבנון׃,Hebrew
אפרים מה לי עוד לעצבים אני עניתי ואשורנו אני כברוש רענן ממני פריך נמצא׃,Hebrew
מי חכם ויבן אלה נבון וידעם כי ישרים דרכי יהוה וצדקים ילכו בם ופשעים יכשלו בם׃,Hebrew
דבר יהוה אשר היה אל יואל בן פתואל׃,Hebrew
שמעו זאת הזקנים והאזינו כל יושבי הארץ ההיתה זאת בימיכם ואם בימי אבתיכם׃,Hebrew
עליה לבניכם ספרו ובניכם לבניהם ובניהם לדור אחר׃,Hebrew
יתר הגזם אכל הארבה ויתר הארבה אכל הילק ויתר הילק אכל החסיל׃,Hebrew
הקיצו שכורים ובכו והיללו כל שתי יין על עסיס כי נכרת מפיכם׃,Hebrew
כי גוי עלה על ארצי עצום ואין מספר שניו שני אריה ומתלעות לביא לו׃,Hebrew
שם גפני לשמה ותאנתי לקצפה חשף חשפה והשליך הלבינו שריגיה׃,Hebrew
אלי כבתולה חגרת שק על בעל נעוריה׃,Hebrew
הכרת מנחה ונסך מבית יהוה אבלו הכהנים משרתי יהוה׃,Hebrew
שדד שדה אבלה אדמה כי שדד דגן הוביש תירוש אמלל יצהר׃,Hebrew
הבישו אכרים הילילו כרמים על חטה ועל שערה כי אבד קציר שדה׃,Hebrew
הגפן הובישה והתאנה אמללה רמון גם תמר ותפוח כל עצי השדה יבשו כי הביש ששון מן בני אדם׃,Hebrew
חגרו וספדו הכהנים הילילו משרתי מזבח באו לינו בשקים משרתי אלהי כי נמנע מבית אלהיכם מנחה ונסך׃,Hebrew
קדשו צום קראו עצרה אספו זקנים כל ישבי הארץ בית יהוה אלהיכם וזעקו אל יהוה׃,Hebrew
אהה ליום כי קרוב יום יהוה וכשד משדי יבוא׃,Hebrew
הלוא נגד עינינו אכל נכרת מבית אלהינו שמחה וגיל׃,Hebrew
עבשו פרדות תחת מגרפתיהם נשמו אצרות נהרסו ממגרות כי הביש דגן׃,Hebrew
מה נאנחה בהמה נבכו עדרי בקר כי אין מרעה להם גם עדרי הצאן נאשמו׃,Hebrew
אליך יהוה אקרא כי אש אכלה נאות מדבר ולהבה להטה כל עצי השדה׃,Hebrew
גם בהמות שדה תערוג אליך כי יבשו אפיקי מים ואש אכלה נאות המדבר׃,Hebrew
תקעו שופר בציון והריעו בהר קדשי ירגזו כל ישבי הארץ כי בא יום יהוה כי קרוב׃,Hebrew
יום חשך ואפלה יום ענן וערפל כשחר פרש על ההרים עם רב ועצום כמהו לא נהיה מן העולם ואחריו לא יוסף עד שני דור ודור׃,Hebrew
לפניו אכלה אש ואחריו תלהט להבה כגן עדן הארץ לפניו ואחריו מדבר שממה וגם פליטה לא היתה לו׃,Hebrew
כמראה סוסים מראהו וכפרשים כן ירוצון׃,Hebrew
כקול מרכבות על ראשי ההרים ירקדון כקול להב אש אכלה קש כעם עצום ערוך מלחמה׃,Hebrew
מפניו יחילו עמים כל פנים קבצו פארור׃,Hebrew
כגבורים ירצון כאנשי מלחמה יעלו חומה ואיש בדרכיו ילכון ולא יעבטון ארחותם׃,Hebrew
ואיש אחיו לא ידחקון גבר במסלתו ילכון ובעד השלח יפלו לא יבצעו׃,Hebrew
בעיר ישקו בחומה ירצון בבתים יעלו בעד החלונים יבאו כגנב׃,Hebrew
לפניו רגזה ארץ רעשו שמים שמש וירח קדרו וכוכבים אספו נגהם׃,Hebrew
ויהוה נתן קולו לפני חילו כי רב מאד מחנהו כי עצום עשה דברו כי גדול יום יהוה ונורא מאד ומי יכילנו׃,Hebrew
וגם עתה נאם יהוה שבו עדי בכל לבבכם ובצום ובבכי ובמספד׃,Hebrew
וקרעו לבבכם ואל בגדיכם ושובו אל יהוה אלהיכם כי חנון ורחום הוא ארך אפים ורב חסד ונחם על הרעה׃,Hebrew
מי יודע ישוב ונחם והשאיר אחריו ברכה מנחה ונסך ליהוה אלהיכם׃,Hebrew
תקעו שופר בציון קדשו צום קראו עצרה׃,Hebrew
אספו עם קדשו קהל קבצו זקנים אספו עוללים וינקי שדים יצא חתן מחדרו וכלה מחפתה׃,Hebrew
בין האולם ולמזבח יבכו הכהנים משרתי יהוה ויאמרו חוסה יהוה על עמך ואל תתן נחלתך לחרפה למשל בם גוים למה יאמרו בעמים איה אלהיהם׃,Hebrew
ויקנא יהוה לארצו ויחמל על עמו׃,Hebrew
ויען יהוה ויאמר לעמו הנני שלח לכם את הדגן והתירוש והיצהר ושבעתם אתו ולא אתן אתכם עוד חרפה בגוים׃,Hebrew
ואת הצפוני ארחיק מעליכם והדחתיו אל ארץ ציה ושממה את פניו אל הים הקדמני וספו אל הים האחרון ועלה באשו ותעל צחנתו כי הגדיל לעשות׃,Hebrew
אל תיראי אדמה גילי ושמחי כי הגדיל יהוה לעשות׃,Hebrew
אל תיראו בהמות שדי כי דשאו נאות מדבר כי עץ נשא פריו תאנה וגפן נתנו חילם׃,Hebrew
ובני ציון גילו ושמחו ביהוה אלהיכם כי נתן לכם את המורה לצדקה ויורד לכם גשם מורה ומלקוש בראשון׃,Hebrew
ומלאו הגרנות בר והשיקו היקבים תירוש ויצהר׃,Hebrew
ושלמתי לכם את השנים אשר אכל הארבה הילק והחסיל והגזם חילי הגדול אשר שלחתי בכם׃,Hebrew
ואכלתם אכול ושבוע והללתם את שם יהוה אלהיכם אשר עשה עמכם להפליא ולא יבשו עמי לעולם׃,Hebrew
וידעתם כי בקרב ישראל אני ואני יהוה אלהיכם ואין עוד ולא יבשו עמי לעולם׃,Hebrew
והיה אחרי כן אשפוך את רוחי על כל בשר ונבאו בניכם ובנותיכם זקניכם חלמות יחלמון בחוריכם חזינות יראו׃,Hebrew
וגם על העבדים ועל השפחות בימים ההמה אשפוך את רוחי׃,Hebrew
ונתתי מופתים בשמים ובארץ דם ואש ותימרות עשן׃,Hebrew
השמש יהפך לחשך והירח לדם לפני בוא יום יהוה הגדול והנורא׃,Hebrew
והיה כל אשר יקרא בשם יהוה ימלט כי בהר ציון ובירושלם תהיה פליטה כאשר אמר יהוה ובשרידים אשר יהוה קרא׃,Hebrew
כי הנה בימים ההמה ובעת ההיא אשר אשוב את שבות יהודה וירושלם׃,Hebrew
וקבצתי את כל הגוים והורדתים אל עמק יהושפט ונשפטתי עמם שם על עמי ונחלתי ישראל אשר פזרו בגוים ואת ארצי חלקו׃,Hebrew
ואל עמי ידו גורל ויתנו הילד בזונה והילדה מכרו ביין וישתו׃,Hebrew
וגם מה אתם לי צר וצידון וכל גלילות פלשת הגמול אתם משלמים עלי ואם גמלים אתם עלי קל מהרה אשיב גמלכם בראשכם׃,Hebrew
אשר כספי וזהבי לקחתם ומחמדי הטבים הבאתם להיכליכם׃,Hebrew
ובני יהודה ובני ירושלם מכרתם לבני היונים למען הרחיקם מעל גבולם׃,Hebrew
הנני מעירם מן המקום אשר מכרתם אתם שמה והשבתי גמלכם בראשכם׃,Hebrew
ומכרתי את בניכם ואת בנותיכם ביד בני יהודה ומכרום לשבאים אל גוי רחוק כי יהוה דבר׃,Hebrew
קראו זאת בגוים קדשו מלחמה העירו הגבורים יגשו יעלו כל אנשי המלחמה׃,Hebrew
כתו אתיכם לחרבות ומזמרתיכם לרמחים החלש יאמר גבור אני׃,Hebrew
עושו ובאו כל הגוים מסביב ונקבצו שמה הנחת יהוה גבוריך׃,Hebrew
יעורו ויעלו הגוים אל עמק יהושפט כי שם אשב לשפט את כל הגוים מסביב׃,Hebrew
שלחו מגל כי בשל קציר באו רדו כי מלאה גת השיקו היקבים כי רבה רעתם׃,Hebrew
המונים המונים בעמק החרוץ כי קרוב יום יהוה בעמק החרוץ׃,Hebrew
שמש וירח קדרו וכוכבים אספו נגהם׃,Hebrew
ויהוה מציון ישאג ומירושלם יתן קולו ורעשו שמים וארץ ויהוה מחסה לעמו ומעוז לבני ישראל׃,Hebrew
וידעתם כי אני יהוה אלהיכם שכן בציון הר קדשי והיתה ירושלם קדש וזרים לא יעברו בה עוד׃,Hebrew
והיה ביום ההוא יטפו ההרים עסיס והגבעות תלכנה חלב וכל אפיקי יהודה ילכו מים ומעין מבית יהוה יצא והשקה את נחל השטים׃,Hebrew
מצרים לשממה תהיה ואדום למדבר שממה תהיה מחמס בני יהודה אשר שפכו דם נקיא בארצם׃,Hebrew
ויהודה לעולם תשב וירושלם לדור ודור׃,Hebrew
ונקיתי דמם לא נקיתי ויהוה שכן בציון׃,Hebrew
דברי עמוס אשר היה בנקדים מתקוע אשר חזה על ישראל בימי עזיה מלך יהודה ובימי ירבעם בן יואש מלך ישראל שנתים לפני הרעש׃,Hebrew
ויאמר יהוה מציון ישאג ומירושלם יתן קולו ואבלו נאות הרעים ויבש ראש הכרמל׃,Hebrew
כה אמר יהוה על שלשה פשעי דמשק ועל ארבעה לא אשיבנו על דושם בחרצות הברזל את הגלעד׃,Hebrew
ושלחתי אש בבית חזאל ואכלה ארמנות בן הדד׃,Hebrew
ושברתי בריח דמשק והכרתי יושב מבקעת און ותומך שבט מבית עדן וגלו עם ארם קירה אמר יהוה׃,Hebrew
כה אמר יהוה על שלשה פשעי עזה ועל ארבעה לא אשיבנו על הגלותם גלות שלמה להסגיר לאדום׃,Hebrew
ושלחתי אש בחומת עזה ואכלה ארמנתיה׃,Hebrew
והכרתי יושב מאשדוד ותומך שבט מאשקלון והשיבותי ידי על עקרון ואבדו שארית פלשתים אמר אדני יהוה׃,Hebrew
כה אמר יהוה על שלשה פשעי צר ועל ארבעה לא אשיבנו על הסגירם גלות שלמה לאדום ולא זכרו ברית אחים׃,Hebrew
ושלחתי אש בחומת צר ואכלה ארמנותיה׃,Hebrew
כה אמר יהוה על שלשה פשעי אדום ועל ארבעה לא אשיבנו על רדפו בחרב אחיו ושחת רחמיו ויטרף לעד אפו ועברתו שמרה נצח׃,Hebrew
ושלחתי אש בתימן ואכלה ארמנות בצרה׃,Hebrew
כה אמר יהוה על שלשה פשעי בני עמון ועל ארבעה לא אשיבנו על בקעם הרות הגלעד למען הרחיב את גבולם׃,Hebrew
והצתי אש בחומת רבה ואכלה ארמנותיה בתרועה ביום מלחמה בסער ביום סופה׃,Hebrew
והלך מלכם בגולה הוא ושריו יחדו אמר יהוה׃,Hebrew
כה אמר יהוה על שלשה פשעי מואב ועל ארבעה לא אשיבנו על שרפו עצמות מלך אדום לשיד׃,Hebrew
ושלחתי אש במואב ואכלה ארמנות הקריות ומת בשאון מואב בתרועה בקול שופר׃,Hebrew
והכרתי שופט מקרבה וכל שריה אהרוג עמו אמר יהוה׃,Hebrew
כה אמר יהוה על שלשה פשעי יהודה ועל ארבעה לא אשיבנו על מאסם את תורת יהוה וחקיו לא שמרו ויתעום כזביהם אשר הלכו אבותם אחריהם׃,Hebrew
ושלחתי אש ביהודה ואכלה ארמנות ירושלם׃,Hebrew
כה אמר יהוה על שלשה פשעי ישראל ועל ארבעה לא אשיבנו על מכרם בכסף צדיק ואביון בעבור נעלים׃,Hebrew
השאפים על עפר ארץ בראש דלים ודרך ענוים יטו ואיש ואביו ילכו אל הנערה למען חלל את שם קדשי׃,Hebrew
ועל בגדים חבלים יטו אצל כל מזבח ויין ענושים ישתו בית אלהיהם׃,Hebrew
ואנכי השמדתי את האמרי מפניהם אשר כגבה ארזים גבהו וחסן הוא כאלונים ואשמיד פריו ממעל ושרשיו מתחת׃,Hebrew
ואנכי העליתי אתכם מארץ מצרים ואולך אתכם במדבר ארבעים שנה לרשת את ארץ האמרי׃,Hebrew
ואקים מבניכם לנביאים ומבחוריכם לנזרים האף אין זאת בני ישראל נאם יהוה׃,Hebrew
ותשקו את הנזרים יין ועל הנביאים צויתם לאמר לא תנבאו׃,Hebrew
הנה אנכי מעיק תחתיכם כאשר תעיק העגלה המלאה לה עמיר׃,Hebrew
ואבד מנוס מקל וחזק לא יאמץ כחו וגבור לא ימלט נפשו׃,Hebrew
ותפש הקשת לא יעמד וקל ברגליו לא ימלט ורכב הסוס לא ימלט נפשו׃,Hebrew
ואמיץ לבו בגבורים ערום ינוס ביום ההוא נאם יהוה׃,Hebrew
שמעו את הדבר הזה אשר דבר יהוה עליכם בני ישראל על כל המשפחה אשר העליתי מארץ מצרים לאמר׃,Hebrew
רק אתכם ידעתי מכל משפחות האדמה על כן אפקד עליכם את כל עונתיכם׃,Hebrew
הילכו שנים יחדו בלתי אם נועדו׃,Hebrew
הישאג אריה ביער וטרף אין לו היתן כפיר קולו ממענתו בלתי אם לכד׃,Hebrew
התפל צפור על פח הארץ ומוקש אין לה היעלה פח מן האדמה ולכוד לא ילכוד׃,Hebrew
אם יתקע שופר בעיר ועם לא יחרדו אם תהיה רעה בעיר ויהוה לא עשה׃,Hebrew
כי לא יעשה אדני יהוה דבר כי אם גלה סודו אל עבדיו הנביאים׃,Hebrew
אריה שאג מי לא יירא אדני יהוה דבר מי לא ינבא׃,Hebrew
השמיעו על ארמנות באשדוד ועל ארמנות בארץ מצרים ואמרו האספו על הרי שמרון וראו מהומת רבות בתוכה ועשוקים בקרבה׃,Hebrew
ולא ידעו עשות נכחה נאם יהוה האוצרים חמס ושד בארמנותיהם׃,Hebrew
לכן כה אמר אדני יהוה צר וסביב הארץ והורד ממך עזך ונבזו ארמנותיך׃,Hebrew
כה אמר יהוה כאשר יציל הרעה מפי הארי שתי כרעים או בדל אזן כן ינצלו בני ישראל הישבים בשמרון בפאת מטה ובדמשק ערש׃,Hebrew
שמעו והעידו בבית יעקב נאם אדני יהוה אלהי הצבאות׃,Hebrew
כי ביום פקדי פשעי ישראל עליו ופקדתי על מזבחות בית אל ונגדעו קרנות המזבח ונפלו לארץ׃,Hebrew
והכיתי בית החרף על בית הקיץ ואבדו בתי השן וספו בתים רבים נאם יהוה׃,Hebrew
שמעו הדבר הזה פרות הבשן אשר בהר שמרון העשקות דלים הרצצות אביונים האמרת לאדניהם הביאה ונשתה׃,Hebrew
נשבע אדני יהוה בקדשו כי הנה ימים באים עליכם ונשא אתכם בצנות ואחריתכן בסירות דוגה׃,Hebrew
ופרצים תצאנה אשה נגדה והשלכתנה ההרמונה נאם יהוה׃,Hebrew
באו בית אל ופשעו הגלגל הרבו לפשע והביאו לבקר זבחיכם לשלשת ימים מעשרתיכם׃,Hebrew
וקטר מחמץ תודה וקראו נדבות השמיעו כי כן אהבתם בני ישראל נאם אדני יהוה׃,Hebrew
וגם אני נתתי לכם נקיון שנים בכל עריכם וחסר לחם בכל מקומתיכם ולא שבתם עדי נאם יהוה׃,Hebrew
וגם אנכי מנעתי מכם את הגשם בעוד שלשה חדשים לקציר והמטרתי על עיר אחת ועל עיר אחת לא אמטיר חלקה אחת תמטר וחלקה אשר לא תמטיר עליה תיבש׃,Hebrew
ונעו שתים שלש ערים אל עיר אחת לשתות מים ולא ישבעו ולא שבתם עדי נאם יהוה׃,Hebrew
הכיתי אתכם בשדפון ובירקון הרבות גנותיכם וכרמיכם ותאניכם וזיתיכם יאכל הגזם ולא שבתם עדי נאם יהוה׃,Hebrew
שלחתי בכם דבר בדרך מצרים הרגתי בחרב בחוריכם עם שבי סוסיכם ואעלה באש מחניכם ובאפכם ולא שבתם עדי נאם יהוה׃,Hebrew
הפכתי בכם כמהפכת אלהים את סדם ואת עמרה ותהיו כאוד מצל משרפה ולא שבתם עדי נאם יהוה׃,Hebrew
לכן כה אעשה לך ישראל עקב כי זאת אעשה לך הכון לקראת אלהיך ישראל׃,Hebrew
כי הנה יוצר הרים וברא רוח ומגיד לאדם מה שחו עשה שחר עיפה ודרך על במתי ארץ יהוה אלהי צבאות שמו׃,Hebrew
שמעו את הדבר הזה אשר אנכי נשא עליכם קינה בית ישראל׃,Hebrew
נפלה לא תוסיף קום בתולת ישראל נטשה על אדמתה אין מקימה׃,Hebrew
כי כה אמר אדני יהוה העיר היצאת אלף תשאיר מאה והיוצאת מאה תשאיר עשרה לבית ישראל׃,Hebrew
כי כה אמר יהוה לבית ישראל דרשוני וחיו׃,Hebrew
ואל תדרשו בית אל והגלגל לא תבאו ובאר שבע לא תעברו כי הגלגל גלה יגלה ובית אל יהיה לאון׃,Hebrew
דרשו את יהוה וחיו פן יצלח כאש בית יוסף ואכלה ואין מכבה לבית אל׃,Hebrew
ההפכים ללענה משפט וצדקה לארץ הניחו׃,Hebrew
עשה כימה וכסיל והפך לבקר צלמות ויום לילה החשיך הקורא למי הים וישפכם על פני הארץ יהוה שמו׃,Hebrew
המבליג שד על עז ושד על מבצר יבוא׃,Hebrew
שנאו בשער מוכיח ודבר תמים יתעבו׃,Hebrew
לכן יען בושסכם על דל ומשאת בר תקחו ממנו בתי גזית בניתם ולא תשבו בם כרמי חמד נטעתם ולא תשתו את יינם׃,Hebrew
כי ידעתי רבים פשעיכם ועצמים חטאתיכם צררי צדיק לקחי כפר ואביונים בשער הטו׃,Hebrew
לכן המשכיל בעת ההיא ידם כי עת רעה היא׃,Hebrew
דרשו טוב ואל רע למען תחיו ויהי כן יהוה אלהי צבאות אתכם כאשר אמרתם׃,Hebrew
שנאו רע ואהבו טוב והציגו בשער משפט אולי יחנן יהוה אלהי צבאות שארית יוסף׃,Hebrew
לכן כה אמר יהוה אלהי צבאות אדני בכל רחבות מספד ובכל חוצות יאמרו הו הו וקראו אכר אל אבל ומספד אל יודעי נהי׃,Hebrew
ובכל כרמים מספד כי אעבר בקרבך אמר יהוה׃,Hebrew
הוי המתאוים את יום יהוה למה זה לכם יום יהוה הוא חשך ולא אור׃,Hebrew
כאשר ינוס איש מפני הארי ופגעו הדב ובא הבית וסמך ידו על הקיר ונשכו הנחש׃,Hebrew
הלא חשך יום יהוה ולא אור ואפל ולא נגה לו׃,Hebrew
שנאתי מאסתי חגיכם ולא אריח בעצרתיכם׃,Hebrew
כי אם תעלו לי עלות ומנחתיכם לא ארצה ושלם מריאיכם לא אביט׃,Hebrew
הסר מעלי המון שריך וזמרת נבליך לא אשמע׃,Hebrew
ויגל כמים משפט וצדקה כנחל איתן׃,Hebrew
הזבחים ומנחה הגשתם לי במדבר ארבעים שנה בית ישראל׃,Hebrew
ונשאתם את סכות מלככם ואת כיון צלמיכם כוכב אלהיכם אשר עשיתם לכם׃,Hebrew
והגליתי אתכם מהלאה לדמשק אמר יהוה אלהי צבאות שמו׃,Hebrew
הוי השאננים בציון והבטחים בהר שמרון נקבי ראשית הגוים ובאו להם בית ישראל׃,Hebrew
עברו כלנה וראו ולכו משם חמת רבה ורדו גת פלשתים הטובים מן הממלכות האלה אם רב גבולם מגבלכם׃,Hebrew
המנדים ליום רע ותגישון שבת חמס׃,Hebrew
השכבים על מטות שן וסרחים על ערשותם ואכלים כרים מצאן ועגלים מתוך מרבק׃,Hebrew
הפרטים על פי הנבל כדויד חשבו להם כלי שיר׃,Hebrew
השתים במזרקי יין וראשית שמנים ימשחו ולא נחלו על שבר יוסף׃,Hebrew
לכן עתה יגלו בראש גלים וסר מרזח סרוחים׃,Hebrew
נשבע אדני יהוה בנפשו נאם יהוה אלהי צבאות מתאב אנכי את גאון יעקב וארמנתיו שנאתי והסגרתי עיר ומלאה׃,Hebrew
והיה אם יותרו עשרה אנשים בבית אחד ומתו׃,Hebrew
ונשאו דודו ומסרפו להוציא עצמים מן הבית ואמר לאשר בירכתי הבית העוד עמך ואמר אפס ואמר הס כי לא להזכיר בשם יהוה׃,Hebrew
כי הנה יהוה מצוה והכה הבית הגדול רסיסים והבית הקטן בקעים׃,Hebrew
הירצון בסלע סוסים אם יחרוש בבקרים כי הפכתם לראש משפט ופרי צדקה ללענה׃,Hebrew
השמחים ללא דבר האמרים הלוא בחזקנו לקחנו לנו קרנים׃,Hebrew
כי הנני מקים עליכם בית ישראל נאם יהוה אלהי הצבאות גוי ולחצו אתכם מלבוא חמת עד נחל הערבה׃,Hebrew
כה הראני אדני יהוה והנה יוצר גבי בתחלת עלות הלקש והנה לקש אחר גזי המלך׃,Hebrew
והיה אם כלה לאכול את עשב הארץ ואמר אדני יהוה סלח נא מי יקום יעקב כי קטן הוא׃,Hebrew
נחם יהוה על זאת לא תהיה אמר יהוה׃,Hebrew
כה הראני אדני יהוה והנה קרא לרב באש אדני יהוה ותאכל את תהום רבה ואכלה את החלק׃,Hebrew
ואמר אדני יהוה חדל נא מי יקום יעקב כי קטן הוא׃,Hebrew
נחם יהוה על זאת גם היא לא תהיה אמר אדני יהוה׃,Hebrew
כה הראני והנה אדני נצב על חומת אנך ובידו אנך׃,Hebrew
ויאמר יהוה אלי מה אתה ראה עמוס ואמר אנך ויאמר אדני הנני שם אנך בקרב עמי ישראל לא אוסיף עוד עבור לו׃,Hebrew
ונשמו במות ישחק ומקדשי ישראל יחרבו וקמתי על בית ירבעם בחרב׃,Hebrew
וישלח אמציה כהן בית אל אל ירבעם מלך ישראל לאמר קשר עליך עמוס בקרב בית ישראל לא תוכל הארץ להכיל את כל דבריו׃,Hebrew
כי כה אמר עמוס בחרב ימות ירבעם וישראל גלה יגלה מעל אדמתו׃,Hebrew
ויאמר אמציה אל עמוס חזה לך ברח לך אל ארץ יהודה ואכל שם לחם ושם תנבא׃,Hebrew
ובית אל לא תוסיף עוד להנבא כי מקדש מלך הוא ובית ממלכה הוא׃,Hebrew
ויען עמוס ויאמר אל אמציה לא נביא אנכי ולא בן נביא אנכי כי בוקר אנכי ובולס שקמים׃,Hebrew
ויקחני יהוה מאחרי הצאן ויאמר אלי יהוה לך הנבא אל עמי ישראל׃,Hebrew
ועתה שמע דבר יהוה אתה אמר לא תנבא על ישראל ולא תטיף על בית ישחק׃,Hebrew
לכן כה אמר יהוה אשתך בעיר תזנה ובניך ובנתיך בחרב יפלו ואדמתך בחבל תחלק ואתה על אדמה טמאה תמות וישראל גלה יגלה מעל אדמתו׃,Hebrew
כה הראני אדני יהוה והנה כלוב קיץ׃,Hebrew
ויאמר מה אתה ראה עמוס ואמר כלוב קיץ ויאמר יהוה אלי בא הקץ אל עמי ישראל לא אוסיף עוד עבור לו׃,Hebrew
והילילו שירות היכל ביום ההוא נאם אדני יהוה רב הפגר בכל מקום השליך הס׃,Hebrew
שמעו זאת השאפים אביון ולשבית ענוי ארץ׃,Hebrew
לאמר מתי יעבר החדש ונשבירה שבר והשבת ונפתחה בר להקטין איפה ולהגדיל שקל ולעות מאזני מרמה׃,Hebrew
לקנות בכסף דלים ואביון בעבור נעלים ומפל בר נשביר׃,Hebrew
נשבע יהוה בגאון יעקב אם אשכח לנצח כל מעשיהם׃,Hebrew
העל זאת לא תרגז הארץ ואבל כל יושב בה ועלתה כאר כלה ונגרשה ונשקה כיאור מצרים׃,Hebrew
והיה ביום ההוא נאם אדני יהוה והבאתי השמש בצהרים והחשכתי לארץ ביום אור׃,Hebrew
והפכתי חגיכם לאבל וכל שיריכם לקינה והעליתי על כל מתנים שק ועל כל ראש קרחה ושמתיה כאבל יחיד ואחריתה כיום מר׃,Hebrew
הנה ימים באים נאם אדני יהוה והשלחתי רעב בארץ לא רעב ללחם ולא צמא למים כי אם לשמע את דברי יהוה׃,Hebrew
ונעו מים עד ים ומצפון ועד מזרח ישוטטו לבקש את דבר יהוה ולא ימצאו׃,Hebrew
ביום ההוא תתעלפנה הבתולת היפות והבחורים בצמא׃,Hebrew
הנשבעים באשמת שמרון ואמרו חי אלהיך דן וחי דרך באר שבע ונפלו ולא יקומו עוד׃,Hebrew
ראיתי את אדני נצב על המזבח ויאמר הך הכפתור וירעשו הספים ובצעם בראש כלם ואחריתם בחרב אהרג לא ינוס להם נס ולא ימלט להם פליט׃,Hebrew
אם יחתרו בשאול משם ידי תקחם ואם יעלו השמים משם אורידם׃,Hebrew
ואם יחבאו בראש הכרמל משם אחפש ולקחתים ואם יסתרו מנגד עיני בקרקע הים משם אצוה את הנחש ונשכם׃,Hebrew
ואם ילכו בשבי לפני איביהם משם אצוה את החרב והרגתם ושמתי עיני עליהם לרעה ולא לטובה׃,Hebrew
ואדני יהוה הצבאות הנוגע בארץ ותמוג ואבלו כל יושבי בה ועלתה כיאר כלה ושקעה כיאר מצרים׃,Hebrew
הבונה בשמים מעלותו ואגדתו על ארץ יסדה הקרא למי הים וישפכם על פני הארץ יהוה שמו׃,Hebrew
הלוא כבני כשיים אתם לי בני ישראל נאם יהוה הלוא את ישראל העליתי מארץ מצרים ופלשתיים מכפתור וארם מקיר׃,Hebrew
הנה עיני אדני יהוה בממלכה החטאה והשמדתי אתה מעל פני האדמה אפס כי לא השמיד אשמיד את בית יעקב נאם יהוה׃,Hebrew
כי הנה אנכי מצוה והנעותי בכל הגוים את בית ישראל כאשר ינוע בכברה ולא יפול צרור ארץ׃,Hebrew
בחרב ימותו כל חטאי עמי האמרים לא תגיש ותקדים בעדינו הרעה׃,Hebrew
ביום ההוא אקים את סכת דויד הנפלת וגדרתי את פרציהן והרסתיו אקים ובניתיה כימי עולם׃,Hebrew
למען יירשו את שארית אדום וכל הגוים אשר נקרא שמי עליהם נאם יהוה עשה זאת׃,Hebrew
הנה ימים באים נאם יהוה ונגש חורש בקצר ודרך ענבים במשך הזרע והטיפו ההרים עסיס וכל הגבעות תתמוגגנה׃,Hebrew
ושבתי את שבות עמי ישראל ובנו ערים נשמות וישבו ונטעו כרמים ושתו את יינם ועשו גנות ואכלו את פריהם׃,Hebrew
ונטעתים על אדמתם ולא ינתשו עוד מעל אדמתם אשר נתתי להם אמר יהוה אלהיך׃,Hebrew
חזון עבדיה כה אמר אדני יהוה לאדום שמועה שמענו מאת יהוה וציר בגוים שלח קומו ונקומה עליה למלחמה׃,Hebrew
הנה קטן נתתיך בגוים בזוי אתה מאד׃,Hebrew
זדון לבך השיאך שכני בחגוי סלע מרום שבתו אמר בלבו מי יורדני ארץ׃,Hebrew
אם תגביה כנשר ואם בין כוכבים שים קנך משם אורידך נאם יהוה׃,Hebrew
אם גנבים באו לך אם שודדי לילה איך נדמיתה הלוא יגנבו דים אם בצרים באו לך הלוא ישאירו עללות׃,Hebrew
איך נחפשו עשו נבעו מצפניו׃,Hebrew
עד הגבול שלחוך כל אנשי בריתך השיאוך יכלו לך אנשי שלמך לחמך ישימו מזור תחתיך אין תבונה בו׃,Hebrew
הלוא ביום ההוא נאם יהוה והאבדתי חכמים מאדום ותבונה מהר עשו׃,Hebrew
וחתו גבוריך תימן למען יכרת איש מהר עשו מקטל׃,Hebrew
מחמס אחיך יעקב תכסך בושה ונכרת לעולם׃,Hebrew
ביום עמדך מנגד ביום שבות זרים חילו ונכרים באו שערו ועל ירושלם ידו גורל גם אתה כאחד מהם׃,Hebrew
ואל תרא ביום אחיך ביום נכרו ואל תשמח לבני יהודה ביום אבדם ואל תגדל פיך ביום צרה׃,Hebrew
אל תבוא בשער עמי ביום אידם אל תרא גם אתה ברעתו ביום אידו ואל תשלחנה בחילו ביום אידו׃,Hebrew
ואל תעמד על הפרק להכרית את פליטיו ואל תסגר שרידיו ביום צרה׃,Hebrew
כי קרוב יום יהוה על כל הגוים כאשר עשית יעשה לך גמלך ישוב בראשך׃,Hebrew
כי כאשר שתיתם על הר קדשי ישתו כל הגוים תמיד ושתו ולעו והיו כלוא היו׃,Hebrew
ובהר ציון תהיה פליטה והיה קדש וירשו בית יעקב את מורשיהם׃,Hebrew
והיה בית יעקב אש ובית יוסף להבה ובית עשו לקש ודלקו בהם ואכלום ולא יהיה שריד לבית עשו כי יהוה דבר׃,Hebrew
וירשו הנגב את הר עשו והשפלה את פלשתים וירשו את שדה אפרים ואת שדה שמרון ובנימן את הגלעד׃,Hebrew
וגלת החל הזה לבני ישראל אשר כנענים עד צרפת וגלת ירושלם אשר בספרד ירשו את ערי הנגב׃,Hebrew
ועלו מושעים בהר ציון לשפט את הר עשו והיתה ליהוה המלוכה׃,Hebrew
ויהי דבר יהוה אל יונה בן אמתי לאמר׃,Hebrew
קום לך אל נינוה העיר הגדולה וקרא עליה כי עלתה רעתם לפני׃,Hebrew
ויקם יונה לברח תרשישה מלפני יהוה וירד יפו וימצא אניה באה תרשיש ויתן שכרה וירד בה לבוא עמהם תרשישה מלפני יהוה׃,Hebrew
ויהוה הטיל רוח גדולה אל הים ויהי סער גדול בים והאניה חשבה להשבר׃,Hebrew
וייראו המלחים ויזעקו איש אל אלהיו ויטלו את הכלים אשר באניה אל הים להקל מעליהם ויונה ירד אל ירכתי הספינה וישכב וירדם׃,Hebrew
ויקרב אליו רב החבל ויאמר לו מה לך נרדם קום קרא אל אלהיך אולי יתעשת האלהים לנו ולא נאבד׃,Hebrew
ויאמרו איש אל רעהו לכו ונפילה גורלות ונדעה בשלמי הרעה הזאת לנו ויפלו גורלות ויפל הגורל על יונה׃,Hebrew
ויאמרו אליו הגידה נא לנו באשר למי הרעה הזאת לנו מה מלאכתך ומאין תבוא מה ארצך ואי מזה עם אתה׃,Hebrew
ויאמר אליהם עברי אנכי ואת יהוה אלהי השמים אני ירא אשר עשה את הים ואת היבשה׃,Hebrew
וייראו האנשים יראה גדולה ויאמרו אליו מה זאת עשית כי ידעו האנשים כי מלפני יהוה הוא ברח כי הגיד להם׃,Hebrew
ויאמרו אליו מה נעשה לך וישתק הים מעלינו כי הים הולך וסער׃,Hebrew
ויאמר אליהם שאוני והטילני אל הים וישתק הים מעליכם כי יודע אני כי בשלי הסער הגדול הזה עליכם׃,Hebrew
ויחתרו האנשים להשיב אל היבשה ולא יכלו כי הים הולך וסער עליהם׃,Hebrew
ויקראו אל יהוה ויאמרו אנה יהוה אל נא נאבדה בנפש האיש הזה ואל תתן עלינו דם נקיא כי אתה יהוה כאשר חפצת עשית׃,Hebrew
וישאו את יונה ויטלהו אל הים ויעמד הים מזעפו׃,Hebrew
וייראו האנשים יראה גדולה את יהוה ויזבחו זבח ליהוה וידרו נדרים׃,Hebrew
וימן יהוה דג גדול לבלע את יונה ויהי יונה במעי הדג שלשה ימים ושלשה לילות׃,Hebrew
ויתפלל יונה אל יהוה אלהיו ממעי הדגה׃,Hebrew
ויאמר קראתי מצרה לי אל יהוה ויענני מבטן שאול שועתי שמעת קולי׃,Hebrew
ותשליכני מצולה בלבב ימים ונהר יסבבני כל משבריך וגליך עלי עברו׃,Hebrew
ואני אמרתי נגרשתי מנגד עיניך אך אוסיף להביט אל היכל קדשך׃,Hebrew
אפפוני מים עד נפש תהום יסבבני סוף חבוש לראשי׃,Hebrew
לקצבי הרים ירדתי הארץ ברחיה בעדי לעולם ותעל משחת חיי יהוה אלהי׃,Hebrew
בהתעטף עלי נפשי את יהוה זכרתי ותבוא אליך תפלתי אל היכל קדשך׃,Hebrew
משמרים הבלי שוא חסדם יעזבו׃,Hebrew
ואני בקול תודה אזבחה לך אשר נדרתי אשלמה ישועתה ליהוה׃,Hebrew
ויאמר יהוה לדג ויקא את יונה אל היבשה׃,Hebrew
ויהי דבר יהוה אל יונה שנית לאמר׃,Hebrew
קום לך אל נינוה העיר הגדולה וקרא אליה את הקריאה אשר אנכי דבר אליך׃,Hebrew
ויקם יונה וילך אל נינוה כדבר יהוה ונינוה היתה עיר גדולה לאלהים מהלך שלשת ימים׃,Hebrew
ויחל יונה לבוא בעיר מהלך יום אחד ויקרא ויאמר עוד ארבעים יום ונינוה נהפכת׃,Hebrew
ויאמינו אנשי נינוה באלהים ויקראו צום וילבשו שקים מגדולם ועד קטנם׃,Hebrew
ויגע הדבר אל מלך נינוה ויקם מכסאו ויעבר אדרתו מעליו ויכס שק וישב על האפר׃,Hebrew
ויזעק ויאמר בנינוה מטעם המלך וגדליו לאמר האדם והבהמה הבקר והצאן אל יטעמו מאומה אל ירעו ומים אל ישתו׃,Hebrew
ויתכסו שקים האדם והבהמה ויקראו אל אלהים בחזקה וישבו איש מדרכו הרעה ומן החמס אשר בכפיהם׃,Hebrew
מי יודע ישוב ונחם האלהים ושב מחרון אפו ולא נאבד׃,Hebrew
וירא האלהים את מעשיהם כי שבו מדרכם הרעה וינחם האלהים על הרעה אשר דבר לעשות להם ולא עשה׃,Hebrew
וירע אל יונה רעה גדולה ויחר לו׃,Hebrew
ויתפלל אל יהוה ויאמר אנה יהוה הלוא זה דברי עד היותי על אדמתי על כן קדמתי לברח תרשישה כי ידעתי כי אתה אל חנון ורחום ארך אפים ורב חסד ונחם על הרעה׃,Hebrew
ועתה יהוה קח נא את נפשי ממני כי טוב מותי מחיי׃,Hebrew
ויאמר יהוה ההיטב חרה לך׃,Hebrew
ויצא יונה מן העיר וישב מקדם לעיר ויעש לו שם סכה וישב תחתיה בצל עד אשר יראה מה יהיה בעיר׃,Hebrew
וימן יהוה אלהים קיקיון ויעל מעל ליונה להיות צל על ראשו להציל לו מרעתו וישמח יונה על הקיקיון שמחה גדולה׃,Hebrew
וימן האלהים תולעת בעלות השחר למחרת ותך את הקיקיון וייבש׃,Hebrew
ויהי כזרח השמש וימן אלהים רוח קדים חרישית ותך השמש על ראש יונה ויתעלף וישאל את נפשו למות ויאמר טוב מותי מחיי׃,Hebrew
ויאמר אלהים אל יונה ההיטב חרה לך על הקיקיון ויאמר היטב חרה לי עד מות׃,Hebrew
ויאמר יהוה אתה חסת על הקיקיון אשר לא עמלת בו ולא גדלתו שבן לילה היה ובן לילה אבד׃,Hebrew
ואני לא אחוס על נינוה העיר הגדולה אשר יש בה הרבה משתים עשרה רבו אדם אשר לא ידע בין ימינו לשמאלו ובהמה רבה׃,Hebrew
דבר יהוה אשר היה אל מיכה המרשתי בימי יותם אחז יחזקיה מלכי יהודה אשר חזה על שמרון וירושלם׃,Hebrew
שמעו עמים כלם הקשיבי ארץ ומלאה ויהי אדני יהוה בכם לעד אדני מהיכל קדשו׃,Hebrew
כי הנה יהוה יצא ממקומו וירד ודרך על במותי ארץ׃,Hebrew
ונמסו ההרים תחתיו והעמקים יתבקעו כדונג מפני האש כמים מגרים במורד׃,Hebrew
בפשע יעקב כל זאת ובחטאות בית ישראל מי פשע יעקב הלוא שמרון ומי במות יהודה הלוא ירושלם׃,Hebrew
ושמתי שמרון לעי השדה למטעי כרם והגרתי לגי אבניה ויסדיה אגלה׃,Hebrew
וכל פסיליה יכתו וכל אתנניה ישרפו באש וכל עצביה אשים שממה כי מאתנן זונה קבצה ועד אתנן זונה ישובו׃,Hebrew
על זאת אספדה ואילילה אילכה שילל וערום אעשה מספד כתנים ואבל כבנות יענה׃,Hebrew
כי אנושה מכותיה כי באה עד יהודה נגע עד שער עמי עד ירושלם׃,Hebrew
בגת אל תגידו בכו אל תבכו בבית לעפרה עפר התפלשתי׃,Hebrew
עברי לכם יושבת שפיר עריה בשת לא יצאה יושבת צאנן מספד בית האצל יקח מכם עמדתו׃,Hebrew
כי חלה לטוב יושבת מרות כי ירד רע מאת יהוה לשער ירושלם׃,Hebrew
רתם המרכבה לרכש יושבת לכיש ראשית חטאת היא לבת ציון כי בך נמצאו פשעי ישראל׃,Hebrew
לכן תתני שלוחים על מורשת גת בתי אכזיב לאכזב למלכי ישראל׃,Hebrew
עד הירש אבי לך יושבת מרשה עד עדלם יבוא כבוד ישראל׃,Hebrew
קרחי וגזי על בני תענוגיך הרחבי קרחתך כנשר כי גלו ממך׃,Hebrew
הוי חשבי און ופעלי רע על משכבותם באור הבקר יעשוה כי יש לאל ידם׃,Hebrew
וחמדו שדות וגזלו ובתים ונשאו ועשקו גבר וביתו ואיש ונחלתו׃,Hebrew
לכן כה אמר יהוה הנני חשב על המשפחה הזאת רעה אשר לא תמישו משם צוארתיכם ולא תלכו רומה כי עת רעה היא׃,Hebrew
ביום ההוא ישא עליכם משל ונהה נהי נהיה אמר שדוד נשדנו חלק עמי ימיר איך ימיש לי לשובב שדינו יחלק׃,Hebrew
לכן לא יהיה לך משליך חבל בגורל בקהל יהוה׃,Hebrew
אל תטפו יטיפון לא יטפו לאלה לא יסג כלמות׃,Hebrew
האמור בית יעקב הקצר רוח יהוה אם אלה מעלליו הלוא דברי ייטיבו עם הישר הולך׃,Hebrew
ואתמול עמי לאויב יקומם ממול שלמה אדר תפשטון מעברים בטח שובי מלחמה׃,Hebrew
נשי עמי תגרשון מבית תענגיה מעל עלליה תקחו הדרי לעולם׃,Hebrew
קומו ולכו כי לא זאת המנוחה בעבור טמאה תחבל וחבל נמרץ׃,Hebrew
לו איש הלך רוח ושקר כזב אטף לך ליין ולשכר והיה מטיף העם הזה׃,Hebrew
אסף אאסף יעקב כלך קבץ אקבץ שארית ישראל יחד אשימנו כצאן בצרה כעדר בתוך הדברו תהימנה מאדם׃,Hebrew
עלה הפרץ לפניהם פרצו ויעברו שער ויצאו בו ויעבר מלכם לפניהם ויהוה בראשם׃,Hebrew
ואמר שמעו נא ראשי יעקב וקציני בית ישראל הלוא לכם לדעת את המשפט׃,Hebrew
שנאי טוב ואהבי רעה גזלי עורם מעליהם ושארם מעל עצמותם׃,Hebrew
ואשר אכלו שאר עמי ועורם מעליהם הפשיטו ואת עצמתיהם פצחו ופרשו כאשר בסיר וכבשר בתוך קלחת׃,Hebrew
אז יזעקו אל יהוה ולא יענה אותם ויסתר פניו מהם בעת ההיא כאשר הרעו מעלליהם׃,Hebrew
כה אמר יהוה על הנביאים המתעים את עמי הנשכים בשניהם וקראו שלום ואשר לא יתן על פיהם וקדשו עליו מלחמה׃,Hebrew
לכן לילה לכם מחזון וחשכה לכם מקסם ובאה השמש על הנביאים וקדר עליהם היום׃,Hebrew
ובשו החזים וחפרו הקסמים ועטו על שפם כלם כי אין מענה אלהים׃,Hebrew
ואולם אנכי מלאתי כח את רוח יהוה ומשפט וגבורה להגיד ליעקב פשעו ולישראל חטאתו׃,Hebrew
שמעו נא זאת ראשי בית יעקב וקציני בית ישראל המתעבים משפט ואת כל הישרה יעקשו׃,Hebrew
בנה ציון בדמים וירושלם בעולה׃,Hebrew
ראשיה בשחד ישפטו וכהניה במחיר יורו ונביאיה בכסף יקסמו ועל יהוה ישענו לאמר הלוא יהוה בקרבנו לא תבוא עלינו רעה׃,Hebrew
לכן בגללכם ציון שדה תחרש וירושלם עיין תהיה והר הבית לבמות יער׃,Hebrew
והיה באחרית הימים יהיה הר בית יהוה נכון בראש ההרים ונשא הוא מגבעות ונהרו עליו עמים׃,Hebrew
והלכו גוים רבים ואמרו לכו ונעלה אל הר יהוה ואל בית אלהי יעקב ויורנו מדרכיו ונלכה בארחתיו כי מציון תצא תורה ודבר יהוה מירושלם׃,Hebrew
ושפט בין עמים רבים והוכיח לגוים עצמים עד רחוק וכתתו חרבתיהם לאתים וחניתתיהם למזמרות לא ישאו גוי אל גוי חרב ולא ילמדון עוד מלחמה׃,Hebrew
וישבו איש תחת גפנו ותחת תאנתו ואין מחריד כי פי יהוה צבאות דבר׃,Hebrew
כי כל העמים ילכו איש בשם אלהיו ואנחנו נלך בשם יהוה אלהינו לעולם ועד׃,Hebrew
ביום ההוא נאם יהוה אספה הצלעה והנדחה אקבצה ואשר הרעתי׃,Hebrew
ושמתי את הצלעה לשארית והנהלאה לגוי עצום ומלך יהוה עליהם בהר ציון מעתה ועד עולם׃,Hebrew
ואתה מגדל עדר עפל בת ציון עדיך תאתה ובאה הממשלה הראשנה ממלכת לבת ירושלם׃,Hebrew
עתה למה תריעי רע המלך אין בך אם יועצך אבד כי החזיקך חיל כיולדה׃,Hebrew
חולי וגחי בת ציון כיולדה כי עתה תצאי מקריה ושכנת בשדה ובאת עד בבל שם תנצלי שם יגאלך יהוה מכף איביך׃,Hebrew
ועתה נאספו עליך גוים רבים האמרים תחנף ותחז בציון עינינו׃,Hebrew
והמה לא ידעו מחשבות יהוה ולא הבינו עצתו כי קבצם כעמיר גרנה׃,Hebrew
קומי ודושי בת ציון כי קרנך אשים ברזל ופרסתיך אשים נחושה והדקות עמים רבים והחרמתי ליהוה בצעם וחילם לאדון כל הארץ׃,Hebrew
עתה תתגדדי בת גדוד מצור שם עלינו בשבט יכו על הלחי את שפט ישראל׃,Hebrew
ואתה בית לחם אפרתה צעיר להיות באלפי יהודה ממך לי יצא להיות מושל בישראל ומוצאתיו מקדם מימי עולם׃,Hebrew
לכן יתנם עד עת יולדה ילדה ויתר אחיו ישובון על בני ישראל׃,Hebrew
ועמד ורעה בעז יהוה בגאון שם יהוה אלהיו וישבו כי עתה יגדל עד אפסי ארץ׃,Hebrew
והיה זה שלום אשור כי יבוא בארצנו וכי ידרך בארמנתינו והקמנו עליו שבעה רעים ושמנה נסיכי אדם׃,Hebrew
ורעו את ארץ אשור בחרב ואת ארץ נמרד בפתחיה והציל מאשור כי יבוא בארצנו וכי ידרך בגבולנו׃,Hebrew
והיה שארית יעקב בקרב עמים רבים כטל מאת יהוה כרביבים עלי עשב אשר לא יקוה לאיש ולא ייחל לבני אדם׃,Hebrew
והיה שארית יעקב בגוים בקרב עמים רבים כאריה בבהמות יער ככפיר בעדרי צאן אשר אם עבר ורמס וטרף ואין מציל׃,Hebrew
תרם ידך על צריך וכל איביך יכרתו׃,Hebrew
והיה ביום ההוא נאם יהוה והכרתי סוסיך מקרבך והאבדתי מרכבתיך׃,Hebrew
והכרתי ערי ארצך והרסתי כל מבצריך׃,Hebrew
והכרתי כשפים מידך ומעוננים לא יהיו לך׃,Hebrew
והכרתי פסיליך ומצבותיך מקרבך ולא תשתחוה עוד למעשה ידיך׃,Hebrew
ונתשתי אשיריך מקרבך והשמדתי עריך׃,Hebrew
ועשיתי באף ובחמה נקם את הגוים אשר לא שמעו׃,Hebrew
שמעו נא את אשר יהוה אמר קום ריב את ההרים ותשמענה הגבעות קולך׃,Hebrew
שמעו הרים את ריב יהוה והאתנים מסדי ארץ כי ריב ליהוה עם עמו ועם ישראל יתוכח׃,Hebrew
עמי מה עשיתי לך ומה הלאתיך ענה בי׃,Hebrew
כי העלתיך מארץ מצרים ומבית עבדים פדיתיך ואשלח לפניך את משה אהרן ומרים׃,Hebrew
עמי זכר נא מה יעץ בלק מלך מואב ומה ענה אתו בלעם בן בעור מן השטים עד הגלגל למען דעת צדקות יהוה׃,Hebrew
במה אקדם יהוה אכף לאלהי מרום האקדמנו בעולות בעגלים בני שנה׃,Hebrew
הירצה יהוה באלפי אילים ברבבות נחלי שמן האתן בכורי פשעי פרי בטני חטאת נפשי׃,Hebrew
הגיד לך אדם מה טוב ומה יהוה דורש ממך כי אם עשות משפט ואהבת חסד והצנע לכת עם אלהיך׃,Hebrew
קול יהוה לעיר יקרא ותושיה יראה שמך שמעו מטה ומי יעדה׃,Hebrew
עוד האש בית רשע אצרות רשע ואיפת רזון זעומה׃,Hebrew
האזכה במאזני רשע ובכיס אבני מרמה׃,Hebrew
אשר עשיריה מלאו חמס וישביה דברו שקר ולשונם רמיה בפיהם׃,Hebrew
וגם אני החליתי הכותך השמם על חטאתך׃,Hebrew
אתה תאכל ולא תשבע וישחך בקרבך ותסג ולא תפליט ואשר תפלט לחרב אתן׃,Hebrew
אתה תזרע ולא תקצור אתה תדרך זית ולא תסוך שמן ותירוש ולא תשתה יין׃,Hebrew
וישתמר חקות עמרי וכל מעשה בית אחאב ותלכו במעצותם למען תתי אתך לשמה וישביה לשרקה וחרפת עמי תשאו׃,Hebrew
אללי לי כי הייתי כאספי קיץ כעללת בציר אין אשכול לאכול בכורה אותה נפשי׃,Hebrew
אבד חסיד מן הארץ וישר באדם אין כלם לדמים יארבו איש את אחיהו יצודו חרם׃,Hebrew
על הרע כפים להיטיב השר שאל והשפט בשלום והגדול דבר הות נפשו הוא ויעבתוה׃,Hebrew
טובם כחדק ישר ממסוכה יום מצפיך פקדתך באה עתה תהיה מבוכתם׃,Hebrew
אל תאמינו ברע אל תבטחו באלוף משכבת חיקך שמר פתחי פיך׃,Hebrew
כי בן מנבל אב בת קמה באמה כלה בחמתה איבי איש אנשי ביתו׃,Hebrew
ואני ביהוה אצפה אוחילה לאלהי ישעי ישמעני אלהי׃,Hebrew
אל תשמחי איבתי לי כי נפלתי קמתי כי אשב בחשך יהוה אור לי׃,Hebrew
זעף יהוה אשא כי חטאתי לו עד אשר יריב ריבי ועשה משפטי יוציאני לאור אראה בצדקתו׃,Hebrew
ותרא איבתי ותכסה בושה האמרה אלי איו יהוה אלהיך עיני תראינה בה עתה תהיה למרמס כטיט חוצות׃,Hebrew
יום לבנות גדריך יום ההוא ירחק חק׃,Hebrew
יום הוא ועדיך יבוא למני אשור וערי מצור ולמני מצור ועד נהר וים מים והר ההר׃,Hebrew
והיתה הארץ לשממה על ישביה מפרי מעלליהם׃,Hebrew
רעה עמך בשבטך צאן נחלתך שכני לבדד יער בתוך כרמל ירעו בשן וגלעד כימי עולם׃,Hebrew
כימי צאתך מארץ מצרים אראנו נפלאות׃,Hebrew
יראו גוים ויבשו מכל גבורתם ישימו יד על פה אזניהם תחרשנה׃,Hebrew
ילחכו עפר כנחש כזחלי ארץ ירגזו ממסגרתיהם אל יהוה אלהינו יפחדו ויראו ממך׃,Hebrew
מי אל כמוך נשא עון ועבר על פשע לשארית נחלתו לא החזיק לעד אפו כי חפץ חסד הוא׃,Hebrew
ישוב ירחמנו יכבש עונתינו ותשליך במצלות ים כל חטאותם׃,Hebrew
תתן אמת ליעקב חסד לאברהם אשר נשבעת לאבתינו מימי קדם׃,Hebrew
משא נינוה ספר חזון נחום האלקשי׃,Hebrew
אל קנוא ונקם יהוה נקם יהוה ובעל חמה נקם יהוה לצריו ונוטר הוא לאיביו׃,Hebrew
יהוה ארך אפים וגדול כח ונקה לא ינקה יהוה בסופה ובשערה דרכו וענן אבק רגליו׃,Hebrew
גוער בים ויבשהו וכל הנהרות החריב אמלל בשן וכרמל ופרח לבנון אמלל׃,Hebrew
הרים רעשו ממנו והגבעות התמגגו ותשא הארץ מפניו ותבל וכל ישבי בה׃,Hebrew
לפני זעמו מי יעמוד ומי יקום בחרון אפו חמתו נתכה כאש והצרים נתצו ממנו׃,Hebrew
טוב יהוה למעוז ביום צרה וידע חסי בו׃,Hebrew
ובשטף עבר כלה יעשה מקומה ואיביו ירדף חשך׃,Hebrew
מה תחשבון אל יהוה כלה הוא עשה לא תקום פעמים צרה׃,Hebrew
כי עד סירים סבכים וכסבאם סבואים אכלו כקש יבש מלא׃,Hebrew
ממך יצא חשב על יהוה רעה יעץ בליעל׃,Hebrew
כה אמר יהוה אם שלמים וכן רבים וכן נגזו ועבר וענתך לא אענך עוד׃,Hebrew
ועתה אשבר מטהו מעליך ומוסרתיך אנתק׃,Hebrew
וצוה עליך יהוה לא יזרע משמך עוד מבית אלהיך אכרית פסל ומסכה אשים קברך כי קלות׃,Hebrew
הנה על ההרים רגלי מבשר משמיע שלום חגי יהודה חגיך שלמי נדריך כי לא יוסיף עוד לעבור בך בליעל כלה נכרת׃,Hebrew
עלה מפיץ על פניך נצור מצרה צפה דרך חזק מתנים אמץ כח מאד׃,Hebrew
כי שב יהוה את גאון יעקב כגאון ישראל כי בקקום בקקים וזמריהם שחתו׃,Hebrew
מגן גבריהו מאדם אנשי חיל מתלעים באש פלדות הרכב ביום הכינו והברשים הרעלו׃,Hebrew
בחוצות יתהוללו הרכב ישתקשקון ברחבות מראיהן כלפידם כברקים ירוצצו׃,Hebrew
יזכר אדיריו יכשלו בהלכותם ימהרו חומתה והכן הסכך׃,Hebrew
שערי הנהרות נפתחו וההיכל נמוג׃,Hebrew
והצב גלתה העלתה ואמהתיה מנהגות כקול יונים מתפפת על לבבהן׃,Hebrew
ונינוה כברכת מים מימי היא והמה נסים עמדו עמדו ואין מפנה׃,Hebrew
בזו כסף בזו זהב ואין קצה לתכונה כבד מכל כלי חמדה׃,Hebrew
בוקה ומבוקה ומבלקה ולב נמס ופק ברכים וחלחלה בכל מתנים ופני כלם קבצו פארור׃,Hebrew
איה מעון אריות ומרעה הוא לכפרים אשר הלך אריה לביא שם גור אריה ואין מחריד׃,Hebrew
אריה טרף בדי גרותיו ומחנק ללבאתיו וימלא טרף חריו ומענתיו טרפה׃,Hebrew
הנני אליך נאם יהוה צבאות והבערתי בעשן רכבה וכפיריך תאכל חרב והכרתי מארץ טרפך ולא ישמע עוד קול מלאככה׃,Hebrew
הוי עיר דמים כלה כחש פרק מלאה לא ימיש טרף׃,Hebrew
קול שוט וקול רעש אופן וסוס דהר ומרכבה מרקדה׃,Hebrew
פרש מעלה ולהב חרב וברק חנית ורב חלל וכבד פגר ואין קצה לגויה יכשלו בגויתם׃,Hebrew
מרב זנוני זונה טובת חן בעלת כשפים המכרת גוים בזנוניה ומשפחות בכשפיה׃,Hebrew
הנני אליך נאם יהוה צבאות וגליתי שוליך על פניך והראיתי גוים מערך וממלכות קלונך׃,Hebrew
והשלכתי עליך שקצים ונבלתיך ושמתיך כראי׃,Hebrew
והיה כל ראיך ידוד ממך ואמר שדדה נינוה מי ינוד לה מאין אבקש מנחמים לך׃,Hebrew
התיטבי מנא אמון הישבה ביארים מים סביב לה אשר חיל ים מים חומתה׃,Hebrew
כוש עצמה ומצרים ואין קצה פוט ולובים היו בעזרתך׃,Hebrew
גם היא לגלה הלכה בשבי גם עלליה ירטשו בראש כל חוצות ועל נכבדיה ידו גורל וכל גדוליה רתקו בזקים׃,Hebrew
גם את תשכרי תהי נעלמה גם את תבקשי מעוז מאויב׃,Hebrew
כל מבצריך תאנים עם בכורים אם ינועו ונפלו על פי אוכל׃,Hebrew
הנה עמך נשים בקרבך לאיביך פתוח נפתחו שערי ארצך אכלה אש בריחיך׃,Hebrew
מי מצור שאבי לך חזקי מבצריך באי בטיט ורמסי בחמר החזיקי מלבן׃,Hebrew
שם תאכלך אש תכריתך חרב תאכלך כילק התכבד כילק התכבדי כארבה׃,Hebrew
הרבית רכליך מכוכבי השמים ילק פשט ויעף׃,Hebrew
מנזריך כארבה וטפסריך כגוב גבי החונים בגדרות ביום קרה שמש זרחה ונודד ולא נודע מקומו אים׃,Hebrew
נמו רעיך מלך אשור ישכנו אדיריך נפשו עמך על ההרים ואין מקבץ׃,Hebrew
אין כהה לשברך נחלה מכתך כל שמעי שמעך תקעו כף עליך כי על מי לא עברה רעתך תמיד׃,Hebrew
המשא אשר חזה חבקוק הנביא׃,Hebrew
עד אנה יהוה שועתי ולא תשמע אזעק אליך חמס ולא תושיע׃,Hebrew
למה תראני און ועמל תביט ושד וחמס לנגדי ויהי ריב ומדון ישא׃,Hebrew
על כן תפוג תורה ולא יצא לנצח משפט כי רשע מכתיר את הצדיק על כן יצא משפט מעקל׃,Hebrew
ראו בגוים והביטו והתמהו תמהו כי פעל פעל בימיכם לא תאמינו כי יספר׃,Hebrew
כי הנני מקים את הכשדים הגוי המר והנמהר ההולך למרחבי ארץ לרשת משכנות לא לו׃,Hebrew
אים ונורא הוא ממנו משפטו ושאתו יצא׃,Hebrew
וקלו מנמרים סוסיו וחדו מזאבי ערב ופשו פרשיו ופרשיו מרחוק יבאו יעפו כנשר חש לאכול׃,Hebrew
כלה לחמס יבוא מגמת פניהם קדימה ויאסף כחול שבי׃,Hebrew
והוא במלכים יתקלס ורזנים משחק לו הוא לכל מבצר ישחק ויצבר עפר וילכדה׃,Hebrew
אז חלף רוח ויעבר ואשם זו כחו לאלהו׃,Hebrew
הלוא אתה מקדם יהוה אלהי קדשי לא נמות יהוה למשפט שמתו וצור להוכיח יסדתו׃,Hebrew
טהור עינים מראות רע והביט אל עמל לא תוכל למה תביט בוגדים תחריש בבלע רשע צדיק ממנו׃,Hebrew
ותעשה אדם כדגי הים כרמש לא משל בו׃,Hebrew
כלה בחכה העלה יגרהו בחרמו ויאספהו במכמרתו על כן ישמח ויגיל׃,Hebrew
על כן יזבח לחרמו ויקטר למכמרתו כי בהמה שמן חלקו ומאכלו בראה׃,Hebrew
העל כן יריק חרמו ותמיד להרג גוים לא יחמול׃,Hebrew
על משמרתי אעמדה ואתיצבה על מצור ואצפה לראות מה ידבר בי ומה אשיב על תוכחתי׃,Hebrew
ויענני יהוה ויאמר כתוב חזון ובאר על הלחות למען ירוץ קורא בו׃,Hebrew
כי עוד חזון למועד ויפח לקץ ולא יכזב אם יתמהמה חכה לו כי בא יבא לא יאחר׃,Hebrew
הנה עפלה לא ישרה נפשו בו וצדיק באמונתו יחיה׃,Hebrew
ואף כי היין בוגד גבר יהיר ולא ינוה אשר הרחיב כשאול נפשו והוא כמות ולא ישבע ויאסף אליו כל הגוים ויקבץ אליו כל העמים׃,Hebrew
הלוא אלה כלם עליו משל ישאו ומליצה חידות לו ויאמר הוי המרבה לא לו עד מתי ומכביד עליו עבטיט׃,Hebrew
הלוא פתע יקומו נשכיך ויקצו מזעזעיך והיית למשסות למו׃,Hebrew
כי אתה שלות גוים רבים ישלוך כל יתר עמים מדמי אדם וחמס ארץ קריה וכל ישבי בה׃,Hebrew
הוי בצע בצע רע לביתו לשום במרום קנו להנצל מכף רע׃,Hebrew
יעצת בשת לביתך קצות עמים רבים וחוטא נפשך׃,Hebrew
כי אבן מקיר תזעק וכפיס מעץ יעננה׃,Hebrew
הוי בנה עיר בדמים וכונן קריה בעולה׃,Hebrew
הלוא הנה מאת יהוה צבאות וייגעו עמים בדי אש ולאמים בדי ריק יעפו׃,Hebrew
כי תמלא הארץ לדעת את כבוד יהוה כמים יכסו על ים׃,Hebrew
הוי משקה רעהו מספח חמתך ואף שכר למען הביט על מעוריהם׃,Hebrew
שבעת קלון מכבוד שתה גם אתה והערל תסוב עליך כוס ימין יהוה וקיקלון על כבודך׃,Hebrew
כי חמס לבנון יכסך ושד בהמות יחיתן מדמי אדם וחמס ארץ קריה וכל ישבי בה׃,Hebrew
מה הועיל פסל כי פסלו יצרו מסכה ומורה שקר כי בטח יצר יצרו עליו לעשות אלילים אלמים׃,Hebrew
הוי אמר לעץ הקיצה עורי לאבן דומם הוא יורה הנה הוא תפוש זהב וכסף וכל רוח אין בקרבו׃,Hebrew
ויהוה בהיכל קדשו הס מפניו כל הארץ׃,Hebrew
תפלה לחבקוק הנביא על שגינות׃,Hebrew
יהוה שמעתי שמעך יראתי יהוה פעלך בקרב שנים חייהו בקרב שנים תודיע ברגז רחם תזכור׃,Hebrew
אלוה מתימן יבוא וקדוש מהר פארן סלה כסה שמים הודו ותהלתו מלאה הארץ׃,Hebrew
ונגה כאור תהיה קרנים מידו לו ושם חביון עזה׃,Hebrew
לפניו ילך דבר ויצא רשף לרגליו׃,Hebrew
עמד וימדד ארץ ראה ויתר גוים ויתפצצו הררי עד שחו גבעות עולם הליכות עולם לו׃,Hebrew
תחת און ראיתי אהלי כושן ירגזון יריעות ארץ מדין׃,Hebrew
הבנהרים חרה יהוה אם בנהרים אפך אם בים עברתך כי תרכב על סוסיך מרכבתיך ישועה׃,Hebrew
עריה תעור קשתך שבעות מטות אמר סלה נהרות תבקע ארץ׃,Hebrew
ראוך יחילו הרים זרם מים עבר נתן תהום קולו רום ידיהו נשא׃,Hebrew
שמש ירח עמד זבלה לאור חציך יהלכו לנגה ברק חניתך׃,Hebrew
בזעם תצעד ארץ באף תדוש גוים׃,Hebrew
יצאת לישע עמך לישע את משיחך מחצת ראש מבית רשע ערות יסוד עד צואר סלה׃,Hebrew
נקבת במטיו ראש פרזו יסערו להפיצני עליצתם כמו לאכל עני במסתר׃,Hebrew
דרכת בים סוסיך חמר מים רבים׃,Hebrew
שמעתי ותרגז בטני לקול צללו שפתי יבוא רקב בעצמי ותחתי ארגז אשר אנוח ליום צרה לעלות לעם יגודנו׃,Hebrew
כי תאנה לא תפרח ואין יבול בגפנים כחש מעשה זית ושדמות לא עשה אכל גזר ממכלה צאן ואין בקר ברפתים׃,Hebrew
ואני ביהוה אעלוזה אגילה באלהי ישעי׃,Hebrew
יהוה אדני חילי וישם רגלי כאילות ועל במותי ידרכני למנצח בנגינותי׃,Hebrew
דבר יהוה אשר היה אל צפניה בן כושי בן גדליה בן אמריה בן חזקיה בימי יאשיהו בן אמון מלך יהודה׃,Hebrew
אסף אסף כל מעל פני האדמה נאם יהוה׃,Hebrew
אסף אדם ובהמה אסף עוף השמים ודגי הים והמכשלות את הרשעים והכרתי את האדם מעל פני האדמה נאם יהוה׃,Hebrew
ונטיתי ידי על יהודה ועל כל יושבי ירושלם והכרתי מן המקום הזה את שאר הבעל את שם הכמרים עם הכהנים׃,Hebrew
ואת המשתחוים על הגגות לצבא השמים ואת המשתחוים הנשבעים ליהוה והנשבעים במלכם׃,Hebrew
ואת הנסוגים מאחרי יהוה ואשר לא בקשו את יהוה ולא דרשהו׃,Hebrew
הס מפני אדני יהוה כי קרוב יום יהוה כי הכין יהוה זבח הקדיש קראיו׃,Hebrew
והיה ביום זבח יהוה ופקדתי על השרים ועל בני המלך ועל כל הלבשים מלבוש נכרי׃,Hebrew
ופקדתי על כל הדולג על המפתן ביום ההוא הממלאים בית אדניהם חמס ומרמה׃,Hebrew
והיה ביום ההוא נאם יהוה קול צעקה משער הדגים ויללה מן המשנה ושבר גדול מהגבעות׃,Hebrew
הילילו ישבי המכתש כי נדמה כל עם כנען נכרתו כל נטילי כסף׃,Hebrew
והיה בעת ההיא אחפש את ירושלם בנרות ופקדתי על האנשים הקפאים על שמריהם האמרים בלבבם לא ייטיב יהוה ולא ירע׃,Hebrew
והיה חילם למשסה ובתיהם לשממה ובנו בתים ולא ישבו ונטעו כרמים ולא ישתו את יינם׃,Hebrew
קרוב יום יהוה הגדול קרוב ומהר מאד קול יום יהוה מר צרח שם גבור׃,Hebrew
יום עברה היום ההוא יום צרה ומצוקה יום שאה ומשואה יום חשך ואפלה יום ענן וערפל׃,Hebrew
יום שופר ותרועה על הערים הבצרות ועל הפנות הגבהות׃,Hebrew
והצרתי לאדם והלכו כעורים כי ליהוה חטאו ושפך דמם כעפר ולחמם כגללים׃,Hebrew
גם כספם גם זהבם לא יוכל להצילם ביום עברת יהוה ובאש קנאתו תאכל כל הארץ כי כלה אך נבהלה יעשה את כל ישבי הארץ׃,Hebrew
התקוששו וקושו הגוי לא נכסף׃,Hebrew
בטרם לדת חק כמץ עבר יום בטרם לא יבוא עליכם חרון אף יהוה בטרם לא יבוא עליכם יום אף יהוה׃,Hebrew
בקשו את יהוה כל ענוי הארץ אשר משפטו פעלו בקשו צדק בקשו ענוה אולי תסתרו ביום אף יהוה׃,Hebrew
כי עזה עזובה תהיה ואשקלון לשממה אשדוד בצהרים יגרשוה ועקרון תעקר׃,Hebrew
הוי ישבי חבל הים גוי כרתים דבר יהוה עליכם כנען ארץ פלשתים והאבדתיך מאין יושב׃,Hebrew
והיתה חבל הים נות כרת רעים וגדרות צאן׃,Hebrew
והיה חבל לשארית בית יהודה עליהם ירעון בבתי אשקלון בערב ירבצון כי יפקדם יהוה אלהיהם ושב שבותם׃,Hebrew
שמעתי חרפת מואב וגדופי בני עמון אשר חרפו את עמי ויגדילו על גבולם׃,Hebrew
לכן חי אני נאם יהוה צבאות אלהי ישראל כי מואב כסדם תהיה ובני עמון כעמרה ממשק חרול ומכרה מלח ושממה עד עולם שארית עמי יבזום ויתר גוי ינחלום׃,Hebrew
זאת להם תחת גאונם כי חרפו ויגדלו על עם יהוה צבאות׃,Hebrew
נורא יהוה עליהם כי רזה את כל אלהי הארץ וישתחוו לו איש ממקומו כל איי הגוים׃,Hebrew
גם אתם כושים חללי חרבי המה׃,Hebrew
ויט ידו על צפון ויאבד את אשור וישם את נינוה לשממה ציה כמדבר׃,Hebrew
ורבצו בתוכה עדרים כל חיתו גוי גם קאת גם קפד בכפתריה ילינו קול ישורר בחלון חרב בסף כי ארזה ערה׃,Hebrew
זאת העיר העליזה היושבת לבטח האמרה בלבבה אני ואפסי עוד איך היתה לשמה מרבץ לחיה כל עובר עליה ישרק יניע ידו׃,Hebrew
הוי מראה ונגאלה העיר היונה׃,Hebrew
לא שמעה בקול לא לקחה מוסר ביהוה לא בטחה אל אלהיה לא קרבה׃,Hebrew
שריה בקרבה אריות שאגים שפטיה זאבי ערב לא גרמו לבקר׃,Hebrew
נביאיה פחזים אנשי בגדות כהניה חללו קדש חמסו תורה׃,Hebrew
יהוה צדיק בקרבה לא יעשה עולה בבקר בבקר משפטו יתן לאור לא נעדר ולא יודע עול בשת׃,Hebrew
הכרתי גוים נשמו פנותם החרבתי חוצותם מבלי עובר נצדו עריהם מבלי איש מאין יושב׃,Hebrew
אמרתי אך תיראי אותי תקחי מוסר ולא יכרת מעונה כל אשר פקדתי עליה אכן השכימו השחיתו כל עלילותם׃,Hebrew
לכן חכו לי נאם יהוה ליום קומי לעד כי משפטי לאסף גוים לקבצי ממלכות לשפך עליהם זעמי כל חרון אפי כי באש קנאתי תאכל כל הארץ׃,Hebrew
כי אז אהפך אל עמים שפה ברורה לקרא כלם בשם יהוה לעבדו שכם אחד׃,Hebrew
מעבר לנהרי כוש עתרי בת פוצי יובלון מנחתי׃,Hebrew
ביום ההוא לא תבושי מכל עלילתיך אשר פשעת בי כי אז אסיר מקרבך עליזי גאותך ולא תוספי לגבהה עוד בהר קדשי׃,Hebrew
והשארתי בקרבך עם עני ודל וחסו בשם יהוה׃,Hebrew
שארית ישראל לא יעשו עולה ולא ידברו כזב ולא ימצא בפיהם לשון תרמית כי המה ירעו ורבצו ואין מחריד׃,Hebrew
רני בת ציון הריעו ישראל שמחי ועלזי בכל לב בת ירושלם׃,Hebrew
הסיר יהוה משפטיך פנה איבך מלך ישראל יהוה בקרבך לא תיראי רע עוד׃,Hebrew
ביום ההוא יאמר לירושלם אל תיראי ציון אל ירפו ידיך׃,Hebrew
יהוה אלהיך בקרבך גבור יושיע ישיש עליך בשמחה יחריש באהבתו יגיל עליך ברנה׃,Hebrew
נוגי ממועד אספתי ממך היו משאת עליה חרפה׃,Hebrew
הנני עשה את כל מעניך בעת ההיא והושעתי את הצלעה והנדחה אקבץ ושמתים לתהלה ולשם בכל הארץ בשתם׃,Hebrew
בעת ההיא אביא אתכם ובעת קבצי אתכם כי אתן אתכם לשם ולתהלה בכל עמי הארץ בשובי את שבותיכם לעיניכם אמר יהוה׃,Hebrew
בשנת שתים לדריוש המלך בחדש הששי ביום אחד לחדש היה דבר יהוה ביד חגי הנביא אל זרבבל בן שאלתיאל פחת יהודה ואל יהושע בן יהוצדק הכהן הגדול לאמר׃,Hebrew
כה אמר יהוה צבאות לאמר העם הזה אמרו לא עת בא עת בית יהוה להבנות׃,Hebrew
ויהי דבר יהוה ביד חגי הנביא לאמר׃,Hebrew
העת לכם אתם לשבת בבתיכם ספונים והבית הזה חרב׃,Hebrew
ועתה כה אמר יהוה צבאות שימו לבבכם על דרכיכם׃,Hebrew
זרעתם הרבה והבא מעט אכול ואין לשבעה שתו ואין לשכרה לבוש ואין לחם לו והמשתכר משתכר אל צרור נקוב׃,Hebrew
כה אמר יהוה צבאות שימו לבבכם על דרכיכם׃,Hebrew
עלו ההר והבאתם עץ ובנו הבית וארצה בו ואכבד אמר יהוה׃,Hebrew
פנה אל הרבה והנה למעט והבאתם הבית ונפחתי בו יען מה נאם יהוה צבאות יען ביתי אשר הוא חרב ואתם רצים איש לביתו׃,Hebrew
על כן עליכם כלאו שמים מטל והארץ כלאה יבולה׃,Hebrew
ואקרא חרב על הארץ ועל ההרים ועל הדגן ועל התירוש ועל היצהר ועל אשר תוציא האדמה ועל האדם ועל הבהמה ועל כל יגיע כפים׃,Hebrew
וישמע זרבבל בן שלתיאל ויהושע בן יהוצדק הכהן הגדול וכל שארית העם בקול יהוה אלהיהם ועל דברי חגי הנביא כאשר שלחו יהוה אלהיהם וייראו העם מפני יהוה׃,Hebrew
ויאמר חגי מלאך יהוה במלאכות יהוה לעם לאמר אני אתכם נאם יהוה׃,Hebrew
ויער יהוה את רוח זרבבל בן שלתיאל פחת יהודה ואת רוח יהושע בן יהוצדק הכהן הגדול ואת רוח כל שארית העם ויבאו ויעשו מלאכה בבית יהוה צבאות אלהיהם׃,Hebrew
ביום עשרים וארבעה לחדש בששי בשנת שתים לדריוש המלך׃,Hebrew
בשביעי בעשרים ואחד לחדש היה דבר יהוה ביד חגי הנביא לאמר׃,Hebrew
אמר נא אל זרבבל בן שלתיאל פחת יהודה ואל יהושע בן יהוצדק הכהן הגדול ואל שארית העם לאמר׃,Hebrew
מי בכם הנשאר אשר ראה את הבית הזה בכבודו הראשון ומה אתם ראים אתו עתה הלוא כמהו כאין בעיניכם׃,Hebrew
ועתה חזק זרבבל נאם יהוה וחזק יהושע בן יהוצדק הכהן הגדול וחזק כל עם הארץ נאם יהוה ועשו כי אני אתכם נאם יהוה צבאות׃,Hebrew
את הדבר אשר כרתי אתכם בצאתכם ממצרים ורוחי עמדת בתוככם אל תיראו׃,Hebrew
כי כה אמר יהוה צבאות עוד אחת מעט היא ואני מרעיש את השמים ואת הארץ ואת הים ואת החרבה׃,Hebrew
והרעשתי את כל הגוים ובאו חמדת כל הגוים ומלאתי את הבית הזה כבוד אמר יהוה צבאות׃,Hebrew
לי הכסף ולי הזהב נאם יהוה צבאות׃,Hebrew
גדול יהיה כבוד הבית הזה האחרון מן הראשון אמר יהוה צבאות ובמקום הזה אתן שלום נאם יהוה צבאות׃,Hebrew
בעשרים וארבעה לתשיעי בשנת שתים לדריוש היה דבר יהוה אל חגי הנביא לאמר׃,Hebrew
כה אמר יהוה צבאות שאל נא את הכהנים תורה לאמר׃,Hebrew
הן ישא איש בשר קדש בכנף בגדו ונגע בכנפו אל הלחם ואל הנזיד ואל היין ואל שמן ואל כל מאכל היקדש ויענו הכהנים ויאמרו לא׃,Hebrew
ויאמר חגי אם יגע טמא נפש בכל אלה היטמא ויענו הכהנים ויאמרו יטמא׃,Hebrew
ויען חגי ויאמר כן העם הזה וכן הגוי הזה לפני נאם יהוה וכן כל מעשה ידיהם ואשר יקריבו שם טמא הוא׃,Hebrew
ועתה שימו נא לבבכם מן היום הזה ומעלה מטרם שום אבן אל אבן בהיכל יהוה׃,Hebrew
מהיותם בא אל ערמת עשרים והיתה עשרה בא אל היקב לחשף חמשים פורה והיתה עשרים׃,Hebrew
הכיתי אתכם בשדפון ובירקון ובברד את כל מעשה ידיכם ואין אתכם אלי נאם יהוה׃,Hebrew
שימו נא לבבכם מן היום הזה ומעלה מיום עשרים וארבעה לתשיעי למן היום אשר יסד היכל יהוה שימו לבבכם׃,Hebrew
העוד הזרע במגורה ועד הגפן והתאנה והרמון ועץ הזית לא נשא מן היום הזה אברך׃,Hebrew
ויהי דבר יהוה שנית אל חגי בעשרים וארבעה לחדש לאמר׃,Hebrew
אמר אל זרבבל פחת יהודה לאמר אני מרעיש את השמים ואת הארץ׃,Hebrew
והפכתי כסא ממלכות והשמדתי חזק ממלכות הגוים והפכתי מרכבה ורכביה וירדו סוסים ורכביהם איש בחרב אחיו׃,Hebrew
ביום ההוא נאם יהוה צבאות אקחך זרבבל בן שאלתיאל עבדי נאם יהוה ושמתיך כחותם כי בך בחרתי נאם יהוה צבאות׃,Hebrew
בחדש השמיני בשנת שתים לדריוש היה דבר יהוה אל זכריה בן ברכיה בן עדו הנביא לאמר׃,Hebrew
קצף יהוה על אבותיכם קצף׃,Hebrew
ואמרת אלהם כה אמר יהוה צבאות שובו אלי נאם יהוה צבאות ואשוב אליכם אמר יהוה צבאות׃,Hebrew
אל תהיו כאבתיכם אשר קראו אליהם הנביאים הראשנים לאמר כה אמר יהוה צבאות שובו נא מדרכיכם הרעים ומעליליכם הרעים ולא שמעו ולא הקשיבו אלי נאם יהוה׃,Hebrew
אבותיכם איה הם והנבאים הלעולם יחיו׃,Hebrew
אך דברי וחקי אשר צויתי את עבדי הנביאים הלוא השיגו אבתיכם וישובו ויאמרו כאשר זמם יהוה צבאות לעשות לנו כדרכינו וכמעללינו כן עשה אתנו׃,Hebrew
ביום עשרים וארבעה לעשתי עשר חדש הוא חדש שבט בשנת שתים לדריוש היה דבר יהוה אל זכריה בן ברכיהו בן עדוא הנביא לאמר׃,Hebrew
ראיתי הלילה והנה איש רכב על סוס אדם והוא עמד בין ההדסים אשר במצלה ואחריו סוסים אדמים שרקים ולבנים׃,Hebrew
ואמר מה אלה אדני ויאמר אלי המלאך הדבר בי אני אראך מה המה אלה׃,Hebrew
ויען האיש העמד בין ההדסים ויאמר אלה אשר שלח יהוה להתהלך בארץ׃,Hebrew
ויענו את מלאך יהוה העמד בין ההדסים ויאמרו התהלכנו בארץ והנה כל הארץ ישבת ושקטת׃,Hebrew
ויען מלאך יהוה ויאמר יהוה צבאות עד מתי אתה לא תרחם את ירושלם ואת ערי יהודה אשר זעמתה זה שבעים שנה׃,Hebrew
ויען יהוה את המלאך הדבר בי דברים טובים דברים נחמים׃,Hebrew
ויאמר אלי המלאך הדבר בי קרא לאמר כה אמר יהוה צבאות קנאתי לירושלם ולציון קנאה גדולה׃,Hebrew
וקצף גדול אני קצף על הגוים השאננים אשר אני קצפתי מעט והמה עזרו לרעה׃,Hebrew
לכן כה אמר יהוה שבתי לירושלם ברחמים ביתי יבנה בה נאם יהוה צבאות וקוה ינטה על ירושלם׃,Hebrew
עוד קרא לאמר כה אמר יהוה צבאות עוד תפוצינה ערי מטוב ונחם יהוה עוד את ציון ובחר עוד בירושלם׃,Hebrew
ואשא את עיני וארא והנה ארבע קרנות׃,Hebrew
ואמר אל המלאך הדבר בי מה אלה ויאמר אלי אלה הקרנות אשר זרו את יהודה את ישראל וירושלם׃,Hebrew
ויראני יהוה ארבעה חרשים׃,Hebrew
ואמר מה אלה באים לעשות ויאמר לאמר אלה הקרנות אשר זרו את יהודה כפי איש לא נשא ראשו ויבאו אלה להחריד אתם לידות את קרנות הגוים הנשאים קרן אל ארץ יהודה לזרותה׃,Hebrew
ואשא עיני וארא והנה איש ובידו חבל מדה׃,Hebrew
ואמר אנה אתה הלך ויאמר אלי למד את ירושלם לראות כמה רחבה וכמה ארכה׃,Hebrew
והנה המלאך הדבר בי יצא ומלאך אחר יצא לקראתו׃,Hebrew
ויאמר אלו רץ דבר אל הנער הלז לאמר פרזות תשב ירושלם מרב אדם ובהמה בתוכה׃,Hebrew
ואני אהיה לה נאם יהוה חומת אש סביב ולכבוד אהיה בתוכה׃,Hebrew
הוי הוי ונסו מארץ צפון נאם יהוה כי כארבע רוחות השמים פרשתי אתכם נאם יהוה׃,Hebrew
הוי ציון המלטי יושבת בת בבל׃,Hebrew
כי כה אמר יהוה צבאות אחר כבוד שלחני אל הגוים השללים אתכם כי הנגע בכם נגע בבבת עינו׃,Hebrew
כי הנני מניף את ידי עליהם והיו שלל לעבדיהם וידעתם כי יהוה צבאות שלחני׃,Hebrew
רני ושמחי בת ציון כי הנני בא ושכנתי בתוכך נאם יהוה׃,Hebrew
ונלוו גוים רבים אל יהוה ביום ההוא והיו לי לעם ושכנתי בתוכך וידעת כי יהוה צבאות שלחני אליך׃,Hebrew
ונחל יהוה את יהודה חלקו על אדמת הקדש ובחר עוד בירושלם׃,Hebrew
הס כל בשר מפני יהוה כי נעור ממעון קדשו׃,Hebrew
ויראני את יהושע הכהן הגדול עמד לפני מלאך יהוה והשטן עמד על ימינו לשטנו׃,Hebrew
ויאמר יהוה אל השטן יגער יהוה בך השטן ויגער יהוה בך הבחר בירושלם הלוא זה אוד מצל מאש׃,Hebrew
ויהושע היה לבש בגדים צואים ועמד לפני המלאך׃,Hebrew
ויען ויאמר אל העמדים לפניו לאמר הסירו הבגדים הצאים מעליו ויאמר אליו ראה העברתי מעליך עונך והלבש אתך מחלצות׃,Hebrew
ואמר ישימו צניף טהור על ראשו וישימו הצניף הטהור על ראשו וילבשהו בגדים ומלאך יהוה עמד׃,Hebrew
ויעד מלאך יהוה ביהושע לאמר׃,Hebrew
כה אמר יהוה צבאות אם בדרכי תלך ואם את משמרתי תשמר וגם אתה תדין את ביתי וגם תשמר את חצרי ונתתי לך מהלכים בין העמדים האלה׃,Hebrew
שמע נא יהושע הכהן הגדול אתה ורעיך הישבים לפניך כי אנשי מופת המה כי הנני מביא את עבדי צמח׃,Hebrew
כי הנה האבן אשר נתתי לפני יהושע על אבן אחת שבעה עינים הנני מפתח פתחה נאם יהוה צבאות ומשתי את עון הארץ ההיא ביום אחד׃,Hebrew
ביום ההוא נאם יהוה צבאות תקראו איש לרעהו אל תחת גפן ואל תחת תאנה׃,Hebrew
וישב המלאך הדבר בי ויעירני כאיש אשר יעור משנתו׃,Hebrew
ויאמר אלי מה אתה ראה ויאמר ראיתי והנה מנורת זהב כלה וגלה על ראשה ושבעה נרתיה עליה שבעה ושבעה מוצקות לנרות אשר על ראשה׃,Hebrew
ושנים זיתים עליה אחד מימין הגלה ואחד על שמאלה׃,Hebrew
ואען ואמר אל המלאך הדבר בי לאמר מה אלה אדני׃,Hebrew
ויען המלאך הדבר בי ויאמר אלי הלוא ידעת מה המה אלה ואמר לא אדני׃,Hebrew
ויען ויאמר אלי לאמר זה דבר יהוה אל זרבבל לאמר לא בחיל ולא בכח כי אם ברוחי אמר יהוה צבאות׃,Hebrew
מי אתה הר הגדול לפני זרבבל למישר והוציא את האבן הראשה תשאות חן חן לה׃,Hebrew
ויהי דבר יהוה אלי לאמר׃,Hebrew
ידי זרבבל יסדו הבית הזה וידיו תבצענה וידעת כי יהוה צבאות שלחני אלכם׃,Hebrew
כי מי בז ליום קטנות ושמחו וראו את האבן הבדיל ביד זרבבל שבעה אלה עיני יהוה המה משוטטים בכל הארץ׃,Hebrew
ואען ואמר אליו מה שני הזיתים האלה על ימין המנורה ועל שמאולה׃,Hebrew
ואען שנית ואמר אליו מה שתי שבלי הזיתים אשר ביד שני צנתרות הזהב המריקים מעליהם הזהב׃,Hebrew
ויאמר אלי לאמר הלוא ידעת מה אלה ואמר לא אדני׃,Hebrew
ויאמר אלה שני בני היצהר העמדים על אדון כל הארץ׃,Hebrew
ואשוב ואשא עיני ואראה והנה מגלה עפה׃,Hebrew
ויאמר אלי מה אתה ראה ואמר אני ראה מגלה עפה ארכה עשרים באמה ורחבה עשר באמה׃,Hebrew
ויאמר אלי זאת האלה היוצאת על פני כל הארץ כי כל הגנב מזה כמוה נקה וכל הנשבע מזה כמוה נקה׃,Hebrew
הוצאתיה נאם יהוה צבאות ובאה אל בית הגנב ואל בית הנשבע בשמי לשקר ולנה בתוך ביתו וכלתו ואת עציו ואת אבניו׃,Hebrew
ויצא המלאך הדבר בי ויאמר אלי שא נא עיניך וראה מה היוצאת הזאת׃,Hebrew
ואמר מה היא ויאמר זאת האיפה היוצאת ויאמר זאת עינם בכל הארץ׃,Hebrew
והנה ככר עפרת נשאת וזאת אשה אחת יושבת בתוך האיפה׃,Hebrew
ויאמר זאת הרשעה וישלך אתה אל תוך האיפה וישלך את אבן העפרת אל פיה׃,Hebrew
ואשא עיני וארא והנה שתים נשים יוצאות ורוח בכנפיהם ולהנה כנפים ככנפי החסידה ותשאנה את האיפה בין הארץ ובין השמים׃,Hebrew
ואמר אל המלאך הדבר בי אנה המה מולכות את האיפה׃,Hebrew
ויאמר אלי לבנות לה בית בארץ שנער והוכן והניחה שם על מכנתה׃,Hebrew
ואשב ואשא עיני ואראה והנה ארבע מרכבות יצאות מבין שני ההרים וההרים הרי נחשת׃,Hebrew
במרכבה הראשנה סוסים אדמים ובמרכבה השנית סוסים שחרים׃,Hebrew
ובמרכבה השלשית סוסים לבנים ובמרכבה הרבעית סוסים ברדים אמצים׃,Hebrew
ואען ואמר אל המלאך הדבר בי מה אלה אדני׃,Hebrew
ויען המלאך ויאמר אלי אלה ארבע רחות השמים יוצאות מהתיצב על אדון כל הארץ׃,Hebrew
אשר בה הסוסים השחרים יצאים אל ארץ צפון והלבנים יצאו אל אחריהם והברדים יצאו אל ארץ התימן׃,Hebrew
והאמצים יצאו ויבקשו ללכת להתהלך בארץ ויאמר לכו התהלכו בארץ ותתהלכנה בארץ׃,Hebrew
ויזעק אתי וידבר אלי לאמר ראה היוצאים אל ארץ צפון הניחו את רוחי בארץ צפון׃,Hebrew
ויהי דבר יהוה אלי לאמר׃,Hebrew
לקוח מאת הגולה מחלדי ומאת טוביה ומאת ידעיה ובאת אתה ביום ההוא ובאת בית יאשיה בן צפניה אשר באו מבבל׃,Hebrew
ולקחת כסף וזהב ועשית עטרות ושמת בראש יהושע בן יהוצדק הכהן הגדול׃,Hebrew
ואמרת אליו לאמר כה אמר יהוה צבאות לאמר הנה איש צמח שמו ומתחתיו יצמח ובנה את היכל יהוה׃,Hebrew
והוא יבנה את היכל יהוה והוא ישא הוד וישב ומשל על כסאו והיה כהן על כסאו ועצת שלום תהיה בין שניהם׃,Hebrew
והעטרת תהיה לחלם ולטוביה ולידעיה ולחן בן צפניה לזכרון בהיכל יהוה׃,Hebrew
ורחוקים יבאו ובנו בהיכל יהוה וידעתם כי יהוה צבאות שלחני אליכם והיה אם שמוע תשמעון בקול יהוה אלהיכם׃,Hebrew
ויהי בשנת ארבע לדריוש המלך היה דבר יהוה אל זכריה בארבעה לחדש התשעי בכסלו׃,Hebrew
וישלח בית אל שר אצר ורגם מלך ואנשיו לחלות את פני יהוה׃,Hebrew
לאמר אל הכהנים אשר לבית יהוה צבאות ואל הנביאים לאמר האבכה בחדש החמשי הנזר כאשר עשיתי זה כמה שנים׃,Hebrew
ויהי דבר יהוה צבאות אלי לאמר׃,Hebrew
אמר אל כל עם הארץ ואל הכהנים לאמר כי צמתם וספוד בחמישי ובשביעי וזה שבעים שנה הצום צמתני אני׃,Hebrew
וכי תאכלו וכי תשתו הלוא אתם האכלים ואתם השתים׃,Hebrew
הלוא את הדברים אשר קרא יהוה ביד הנביאים הראשנים בהיות ירושלם ישבת ושלוה ועריה סביבתיה והנגב והשפלה ישב׃,Hebrew
ויהי דבר יהוה אל זכריה לאמר׃,Hebrew
כה אמר יהוה צבאות לאמר משפט אמת שפטו וחסד ורחמים עשו איש את אחיו׃,Hebrew
ואלמנה ויתום גר ועני אל תעשקו ורעת איש אחיו אל תחשבו בלבבכם׃,Hebrew
וימאנו להקשיב ויתנו כתף סררת ואזניהם הכבידו משמוע׃,Hebrew
ולבם שמו שמיר משמוע את התורה ואת הדברים אשר שלח יהוה צבאות ברוחו ביד הנביאים הראשנים ויהי קצף גדול מאת יהוה צבאות׃,Hebrew
ויהי כאשר קרא ולא שמעו כן יקראו ולא אשמע אמר יהוה צבאות׃,Hebrew
ואסערם על כל הגוים אשר לא ידעום והארץ נשמה אחריהם מעבר ומשב וישימו ארץ חמדה לשמה׃,Hebrew
ויהי דבר יהוה צבאות לאמר׃,Hebrew
כה אמר יהוה צבאות קנאתי לציון קנאה גדולה וחמה גדולה קנאתי לה׃,Hebrew
כה אמר יהוה שבתי אל ציון ושכנתי בתוך ירושלם ונקראה ירושלם עיר האמת והר יהוה צבאות הר הקדש׃,Hebrew
כה אמר יהוה צבאות עד ישבו זקנים וזקנות ברחבות ירושלם ואיש משענתו בידו מרב ימים׃,Hebrew
ורחבות העיר ימלאו ילדים וילדות משחקים ברחבתיה׃,Hebrew
כה אמר יהוה צבאות כי יפלא בעיני שארית העם הזה בימים ההם גם בעיני יפלא נאם יהוה צבאות׃,Hebrew
כה אמר יהוה צבאות הנני מושיע את עמי מארץ מזרח ומארץ מבוא השמש׃,Hebrew
והבאתי אתם ושכנו בתוך ירושלם והיו לי לעם ואני אהיה להם לאלהים באמת ובצדקה׃,Hebrew
כה אמר יהוה צבאות תחזקנה ידיכם השמעים בימים האלה את הדברים האלה מפי הנביאים אשר ביום יסד בית יהוה צבאות ההיכל להבנות׃,Hebrew
כי לפני הימים ההם שכר האדם לא נהיה ושכר הבהמה איננה וליוצא ולבא אין שלום מן הצר ואשלח את כל האדם איש ברעהו׃,Hebrew
ועתה לא כימים הראשנים אני לשארית העם הזה נאם יהוה צבאות׃,Hebrew
כי זרע השלום הגפן תתן פריה והארץ תתן את יבולה והשמים יתנו טלם והנחלתי את שארית העם הזה את כל אלה׃,Hebrew
והיה כאשר הייתם קללה בגוים בית יהודה ובית ישראל כן אושיע אתכם והייתם ברכה אל תיראו תחזקנה ידיכם׃,Hebrew
כי כה אמר יהוה צבאות כאשר זממתי להרע לכם בהקציף אבתיכם אתי אמר יהוה צבאות ולא נחמתי׃,Hebrew
כן שבתי זממתי בימים האלה להיטיב את ירושלם ואת בית יהודה אל תיראו׃,Hebrew
אלה הדברים אשר תעשו דברו אמת איש את רעהו אמת ומשפט שלום שפטו בשעריכם׃,Hebrew
ואיש את רעת רעהו אל תחשבו בלבבכם ושבעת שקר אל תאהבו כי את כל אלה אשר שנאתי נאם יהוה׃,Hebrew
ויהי דבר יהוה צבאות אלי לאמר׃,Hebrew
כה אמר יהוה צבאות צום הרביעי וצום החמישי וצום השביעי וצום העשירי יהיה לבית יהודה לששון ולשמחה ולמעדים טובים והאמת והשלום אהבו׃,Hebrew
כה אמר יהוה צבאות עד אשר יבאו עמים וישבי ערים רבות׃,Hebrew
והלכו ישבי אחת אל אחת לאמר נלכה הלוך לחלות את פני יהוה ולבקש את יהוה צבאות אלכה גם אני׃,Hebrew
ובאו עמים רבים וגוים עצומים לבקש את יהוה צבאות בירושלם ולחלות את פני יהוה׃,Hebrew
כה אמר יהוה צבאות בימים ההמה אשר יחזיקו עשרה אנשים מכל לשנות הגוים והחזיקו בכנף איש יהודי לאמר נלכה עמכם כי שמענו אלהים עמכם׃,Hebrew
משא דבר יהוה בארץ חדרך ודמשק מנחתו כי ליהוה עין אדם וכל שבטי ישראל׃,Hebrew
וגם חמת תגבל בה צר וצידון כי חכמה מאד׃,Hebrew
ותבן צר מצור לה ותצבר כסף כעפר וחרוץ כטיט חוצות׃,Hebrew
הנה אדני יורשנה והכה בים חילה והיא באש תאכל׃,Hebrew
תרא אשקלון ותירא ועזה ותחיל מאד ועקרון כי הביש מבטה ואבד מלך מעזה ואשקלון לא תשב׃,Hebrew
וישב ממזר באשדוד והכרתי גאון פלשתים׃,Hebrew
והסרתי דמיו מפיו ושקציו מבין שניו ונשאר גם הוא לאלהינו והיה כאלף ביהודה ועקרון כיבוסי׃,Hebrew
וחניתי לביתי מצבה מעבר ומשב ולא יעבר עליהם עוד נגש כי עתה ראיתי בעיני׃,Hebrew
גילי מאד בת ציון הריעי בת ירושלם הנה מלכך יבוא לך צדיק ונושע הוא עני ורכב על חמור ועל עיר בן אתנות׃,Hebrew
והכרתי רכב מאפרים וסוס מירושלם ונכרתה קשת מלחמה ודבר שלום לגוים ומשלו מים עד ים ומנהר עד אפסי ארץ׃,Hebrew
גם את בדם בריתך שלחתי אסיריך מבור אין מים בו׃,Hebrew
שובו לבצרון אסירי התקוה גם היום מגיד משנה אשיב לך׃,Hebrew
כי דרכתי לי יהודה קשת מלאתי אפרים ועוררתי בניך ציון על בניך יון ושמתיך כחרב גבור׃,Hebrew
ויהוה עליהם יראה ויצא כברק חצו ואדני יהוה בשופר יתקע והלך בסערות תימן׃,Hebrew
יהוה צבאות יגן עליהם ואכלו וכבשו אבני קלע ושתו המו כמו יין ומלאו כמזרק כזויות מזבח׃,Hebrew
והושיעם יהוה אלהיהם ביום ההוא כצאן עמו כי אבני נזר מתנוססות על אדמתו׃,Hebrew
כי מה טובו ומה יפיו דגן בחורים ותירוש ינובב בתלות׃,Hebrew
שאלו מיהוה מטר בעת מלקוש יהוה עשה חזיזים ומטר גשם יתן להם לאיש עשב בשדה׃,Hebrew
כי התרפים דברו און והקוסמים חזו שקר וחלמות השוא ידברו הבל ינחמון על כן נסעו כמו צאן יענו כי אין רעה׃,Hebrew
על הרעים חרה אפי ועל העתודים אפקוד כי פקד יהוה צבאות את עדרו את בית יהודה ושם אותם כסוס הודו במלחמה׃,Hebrew
ממנו פנה ממנו יתד ממנו קשת מלחמה ממנו יצא כל נוגש יחדו׃,Hebrew
והיו כגברים בוסים בטיט חוצות במלחמה ונלחמו כי יהוה עמם והבישו רכבי סוסים׃,Hebrew
וגברתי את בית יהודה ואת בית יוסף אושיע והושבותים כי רחמתים והיו כאשר לא זנחתים כי אני יהוה אלהיהם ואענם׃,Hebrew
והיו כגבור אפרים ושמח לבם כמו יין ובניהם יראו ושמחו יגל לבם ביהוה׃,Hebrew
אשרקה להם ואקבצם כי פדיתים ורבו כמו רבו׃,Hebrew
ואזרעם בעמים ובמרחקים יזכרוני וחיו את בניהם ושבו׃,Hebrew
והשיבותים מארץ מצרים ומאשור אקבצם ואל ארץ גלעד ולבנון אביאם ולא ימצא להם׃,Hebrew
ועבר בים צרה והכה בים גלים והבישו כל מצולות יאר והורד גאון אשור ושבט מצרים יסור׃,Hebrew
וגברתים ביהוה ובשמו יתהלכו נאם יהוה׃,Hebrew
פתח לבנון דלתיך ותאכל אש בארזיך׃,Hebrew
הילל ברוש כי נפל ארז אשר אדרים שדדו הילילו אלוני בשן כי ירד יער הבצור׃,Hebrew
קול יללת הרעים כי שדדה אדרתם קול שאגת כפירים כי שדד גאון הירדן׃,Hebrew
כה אמר יהוה אלהי רעה את צאן ההרגה׃,Hebrew
אשר קניהן יהרגן ולא יאשמו ומכריהן יאמר ברוך יהוה ואעשר ורעיהם לא יחמול עליהן׃,Hebrew
כי לא אחמול עוד על ישבי הארץ נאם יהוה והנה אנכי ממציא את האדם איש ביד רעהו וביד מלכו וכתתו את הארץ ולא אציל מידם׃,Hebrew
וארעה את צאן ההרגה לכן עניי הצאן ואקח לי שני מקלות לאחד קראתי נעם ולאחד קראתי חבלים וארעה את הצאן׃,Hebrew
ואכחד את שלשת הרעים בירח אחד ותקצר נפשי בהם וגם נפשם בחלה בי׃,Hebrew
ואמר לא ארעה אתכם המתה תמות והנכחדת תכחד והנשארות תאכלנה אשה את בשר רעותה׃,Hebrew
ואקח את מקלי את נעם ואגדע אתו להפיר את בריתי אשר כרתי את כל העמים׃,Hebrew
ותפר ביום ההוא וידעו כן עניי הצאן השמרים אתי כי דבר יהוה הוא׃,Hebrew
ואמר אליהם אם טוב בעיניכם הבו שכרי ואם לא חדלו וישקלו את שכרי שלשים כסף׃,Hebrew
ויאמר יהוה אלי השליכהו אל היוצר אדר היקר אשר יקרתי מעליהם ואקחה שלשים הכסף ואשליך אתו בית יהוה אל היוצר׃,Hebrew
ואגדע את מקלי השני את החבלים להפר את האחוה בין יהודה ובין ישראל׃,Hebrew
ויאמר יהוה אלי עוד קח לך כלי רעה אולי׃,Hebrew
כי הנה אנכי מקים רעה בארץ הנכחדות לא יפקד הנער לא יבקש והנשברת לא ירפא הנצבה לא יכלכל ובשר הבריאה יאכל ופרסיהן יפרק׃,Hebrew
הוי רעי האליל עזבי הצאן חרב על זרועו ועל עין ימינו זרעו יבוש תיבש ועין ימינו כהה תכהה׃,Hebrew
משא דבר יהוה על ישראל נאם יהוה נטה שמים ויסד ארץ ויצר רוח אדם בקרבו׃,Hebrew
הנה אנכי שם את ירושלם סף רעל לכל העמים סביב וגם על יהודה יהיה במצור על ירושלם׃,Hebrew
והיה ביום ההוא אשים את ירושלם אבן מעמסה לכל העמים כל עמסיה שרוט ישרטו ונאספו עליה כל גויי הארץ׃,Hebrew
ביום ההוא נאם יהוה אכה כל סוס בתמהון ורכבו בשגעון ועל בית יהודה אפקח את עיני וכל סוס העמים אכה בעורון׃,Hebrew
ואמרו אלפי יהודה בלבם אמצה לי ישבי ירושלם ביהוה צבאות אלהיהם׃,Hebrew
ביום ההוא אשים את אלפי יהודה ככיור אש בעצים וכלפיד אש בעמיר ואכלו על ימין ועל שמאול את כל העמים סביב וישבה ירושלם עוד תחתיה בירושלם׃,Hebrew
והושיע יהוה את אהלי יהודה בראשנה למען לא תגדל תפארת בית דויד ותפארת ישב ירושלם על יהודה׃,Hebrew
ביום ההוא יגן יהוה בעד יושב ירושלם והיה הנכשל בהם ביום ההוא כדויד ובית דויד כאלהים כמלאך יהוה לפניהם׃,Hebrew
והיה ביום ההוא אבקש להשמיד את כל הגוים הבאים על ירושלם׃,Hebrew
ושפכתי על בית דויד ועל יושב ירושלם רוח חן ותחנונים והביטו אלי את אשר דקרו וספדו עליו כמספד על היחיד והמר עליו כהמר על הבכור׃,Hebrew
ביום ההוא יגדל המספד בירושלם כמספד הדד רמון בבקעת מגדון׃,Hebrew
וספדה הארץ משפחות משפחות לבד משפחת בית דויד לבד ונשיהם לבד משפחת בית נתן לבד ונשיהם לבד׃,Hebrew
משפחת בית לוי לבד ונשיהם לבד משפחת השמעי לבד ונשיהם לבד׃,Hebrew
כל המשפחות הנשארות משפחת משפחת לבד ונשיהם לבד׃,Hebrew
ביום ההוא יהיה מקור נפתח לבית דויד ולישבי ירושלם לחטאת ולנדה׃,Hebrew
והיה ביום ההוא נאם יהוה צבאות אכרית את שמות העצבים מן הארץ ולא יזכרו עוד וגם את הנביאים ואת רוח הטמאה אעביר מן הארץ׃,Hebrew
והיה כי ינבא איש עוד ואמרו אליו אביו ואמו ילדיו לא תחיה כי שקר דברת בשם יהוה ודקרהו אביהו ואמו ילדיו בהנבאו׃,Hebrew
והיה ביום ההוא יבשו הנביאים איש מחזינו בהנבאתו ולא ילבשו אדרת שער למען כחש׃,Hebrew
ואמר לא נביא אנכי איש עבד אדמה אנכי כי אדם הקנני מנעורי׃,Hebrew
ואמר אליו מה המכות האלה בין ידיך ואמר אשר הכיתי בית מאהבי׃,Hebrew
חרב עורי על רעי ועל גבר עמיתי נאם יהוה צבאות הך את הרעה ותפוצין הצאן והשבתי ידי על הצערים׃,Hebrew
והיה בכל הארץ נאם יהוה פי שנים בה יכרתו יגועו והשלשית יותר בה׃,Hebrew
והבאתי את השלשית באש וצרפתים כצרף את הכסף ובחנתים כבחן את הזהב הוא יקרא בשמי ואני אענה אתו אמרתי עמי הוא והוא יאמר יהוה אלהי׃,Hebrew
הנה יום בא ליהוה וחלק שללך בקרבך׃,Hebrew
ואספתי את כל הגוים אל ירושלם למלחמה ונלכדה העיר ונשסו הבתים והנשים תשגלנה ויצא חצי העיר בגולה ויתר העם לא יכרת מן העיר׃,Hebrew
ויצא יהוה ונלחם בגוים ההם כיום הלחמו ביום קרב׃,Hebrew
ועמדו רגליו ביום ההוא על הר הזתים אשר על פני ירושלם מקדם ונבקע הר הזיתים מחציו מזרחה וימה גיא גדולה מאד ומש חצי ההר צפונה וחציו נגבה׃,Hebrew
ונסתם גיא הרי כי יגיע גי הרים אל אצל ונסתם כאשר נסתם מפני הרעש בימי עזיה מלך יהודה ובא יהוה אלהי כל קדשים עמך׃,Hebrew
והיה ביום ההוא לא יהיה אור יקרות יקפאון׃,Hebrew
והיה יום אחד הוא יודע ליהוה לא יום ולא לילה והיה לעת ערב יהיה אור׃,Hebrew
והיה ביום ההוא יצאו מים חיים מירושלם חצים אל הים הקדמוני וחצים אל הים האחרון בקיץ ובחרף יהיה׃,Hebrew
והיה יהוה למלך על כל הארץ ביום ההוא יהיה יהוה אחד ושמו אחד׃,Hebrew
יסוב כל הארץ כערבה מגבע לרמון נגב ירושלם וראמה וישבה תחתיה למשער בנימן עד מקום שער הראשון עד שער הפנים ומגדל חננאל עד יקבי המלך׃,Hebrew
וישבו בה וחרם לא יהיה עוד וישבה ירושלם לבטח׃,Hebrew
וזאת תהיה המגפה אשר יגף יהוה את כל העמים אשר צבאו על ירושלם המק בשרו והוא עמד על רגליו ועיניו תמקנה בחריהן ולשונו תמק בפיהם׃,Hebrew
והיה ביום ההוא תהיה מהומת יהוה רבה בהם והחזיקו איש יד רעהו ועלתה ידו על יד רעהו׃,Hebrew
וגם יהודה תלחם בירושלם ואסף חיל כל הגוים סביב זהב וכסף ובגדים לרב מאד׃,Hebrew
וכן תהיה מגפת הסוס הפרד הגמל והחמור וכל הבהמה אשר יהיה במחנות ההמה כמגפה הזאת׃,Hebrew
והיה כל הנותר מכל הגוים הבאים על ירושלם ועלו מדי שנה בשנה להשתחות למלך יהוה צבאות ולחג את חג הסכות׃,Hebrew
והיה אשר לא יעלה מאת משפחות הארץ אל ירושלם להשתחות למלך יהוה צבאות ולא עליהם יהיה הגשם׃,Hebrew
ואם משפחת מצרים לא תעלה ולא באה ולא עליהם תהיה המגפה אשר יגף יהוה את הגוים אשר לא יעלו לחג את חג הסכות׃,Hebrew
זאת תהיה חטאת מצרים וחטאת כל הגוים אשר לא יעלו לחג את חג הסכות׃,Hebrew
ביום ההוא יהיה על מצלות הסוס קדש ליהוה והיה הסירות בבית יהוה כמזרקים לפני המזבח׃,Hebrew
והיה כל סיר בירושלם וביהודה קדש ליהוה צבאות ובאו כל הזבחים ולקחו מהם ובשלו בהם ולא יהיה כנעני עוד בבית יהוה צבאות ביום ההוא׃,Hebrew
משא דבר יהוה אל ישראל ביד מלאכי׃,Hebrew
אהבתי אתכם אמר יהוה ואמרתם במה אהבתנו הלוא אח עשו ליעקב נאם יהוה ואהב את יעקב׃,Hebrew
ואת עשו שנאתי ואשים את הריו שממה ואת נחלתו לתנות מדבר׃,Hebrew
כי תאמר אדום רששנו ונשוב ונבנה חרבות כה אמר יהוה צבאות המה יבנו ואני אהרוס וקראו להם גבול רשעה והעם אשר זעם יהוה עד עולם׃,Hebrew
ועיניכם תראינה ואתם תאמרו יגדל יהוה מעל לגבול ישראל׃,Hebrew
בן יכבד אב ועבד אדניו ואם אב אני איה כבודי ואם אדונים אני איה מוראי אמר יהוה צבאות לכם הכהנים בוזי שמי ואמרתם במה בזינו את שמך׃,Hebrew
מגישים על מזבחי לחם מגאל ואמרתם במה גאלנוך באמרכם שלחן יהוה נבזה הוא׃,Hebrew
וכי תגשון עור לזבח אין רע וכי תגישו פסח וחלה אין רע הקריבהו נא לפחתך הירצך או הישא פניך אמר יהוה צבאות׃,Hebrew
ועתה חלו נא פני אל ויחננו מידכם היתה זאת הישא מכם פנים אמר יהוה צבאות׃,Hebrew
מי גם בכם ויסגר דלתים ולא תאירו מזבחי חנם אין לי חפץ בכם אמר יהוה צבאות ומנחה לא ארצה מידכם׃,Hebrew
כי ממזרח שמש ועד מבואו גדול שמי בגוים ובכל מקום מקטר מגש לשמי ומנחה טהורה כי גדול שמי בגוים אמר יהוה צבאות׃,Hebrew
ואתם מחללים אותו באמרכם שלחן אדני מגאל הוא וניבו נבזה אכלו׃,Hebrew
ואמרתם הנה מתלאה והפחתם אותו אמר יהוה צבאות והבאתם גזול ואת הפסח ואת החולה והבאתם את המנחה הארצה אותה מידכם אמר יהוה׃,Hebrew
וארור נוכל ויש בעדרו זכר ונדר וזבח משחת לאדני כי מלך גדול אני אמר יהוה צבאות ושמי נורא בגוים׃,Hebrew
ועתה אליכם המצוה הזאת הכהנים׃,Hebrew
אם לא תשמעו ואם לא תשימו על לב לתת כבוד לשמי אמר יהוה צבאות ושלחתי בכם את המארה וארותי את ברכותיכם וגם ארותיה כי אינכם שמים על לב׃,Hebrew
הנני גער לכם את הזרע וזריתי פרש על פניכם פרש חגיכם ונשא אתכם אליו׃,Hebrew
וידעתם כי שלחתי אליכם את המצוה הזאת להיות בריתי את לוי אמר יהוה צבאות׃,Hebrew
בריתי היתה אתו החיים והשלום ואתנם לו מורא וייראני ומפני שמי נחת הוא׃,Hebrew
תורת אמת היתה בפיהו ועולה לא נמצא בשפתיו בשלום ובמישור הלך אתי ורבים השיב מעון׃,Hebrew
כי שפתי כהן ישמרו דעת ותורה יבקשו מפיהו כי מלאך יהוה צבאות הוא׃,Hebrew
ואתם סרתם מן הדרך הכשלתם רבים בתורה שחתם ברית הלוי אמר יהוה צבאות׃,Hebrew
וגם אני נתתי אתכם נבזים ושפלים לכל העם כפי אשר אינכם שמרים את דרכי ונשאים פנים בתורה׃,Hebrew
הלוא אב אחד לכלנו הלוא אל אחד בראנו מדוע נבגד איש באחיו לחלל ברית אבתינו׃,Hebrew
בגדה יהודה ותועבה נעשתה בישראל ובירושלם כי חלל יהודה קדש יהוה אשר אהב ובעל בת אל נכר׃,Hebrew
יכרת יהוה לאיש אשר יעשנה ער וענה מאהלי יעקב ומגיש מנחה ליהוה צבאות׃,Hebrew
וזאת שנית תעשו כסות דמעה את מזבח יהוה בכי ואנקה מאין עוד פנות אל המנחה ולקחת רצון מידכם׃,Hebrew
ואמרתם על מה על כי יהוה העיד בינך ובין אשת נעוריך אשר אתה בגדתה בה והיא חברתך ואשת בריתך׃,Hebrew
ולא אחד עשה ושאר רוח לו ומה האחד מבקש זרע אלהים ונשמרתם ברוחכם ובאשת נעוריך אל יבגד׃,Hebrew
כי שנא שלח אמר יהוה אלהי ישראל וכסה חמס על לבושו אמר יהוה צבאות ונשמרתם ברוחכם ולא תבגדו׃,Hebrew
הוגעתם יהוה בדבריכם ואמרתם במה הוגענו באמרכם כל עשה רע טוב בעיני יהוה ובהם הוא חפץ או איה אלהי המשפט׃,Hebrew
הנני שלח מלאכי ופנה דרך לפני ופתאם יבוא אל היכלו האדון אשר אתם מבקשים ומלאך הברית אשר אתם חפצים הנה בא אמר יהוה צבאות׃,Hebrew
ומי מכלכל את יום בואו ומי העמד בהראותו כי הוא כאש מצרף וכברית מכבסים׃,Hebrew
וישב מצרף ומטהר כסף וטהר את בני לוי וזקק אתם כזהב וככסף והיו ליהוה מגישי מנחה בצדקה׃,Hebrew
וערבה ליהוה מנחת יהודה וירושלם כימי עולם וכשנים קדמניות׃,Hebrew
וקרבתי אליכם למשפט והייתי עד ממהר במכשפים ובמנאפים ובנשבעים לשקר ובעשקי שכר שכיר אלמנה ויתום ומטי גר ולא יראוני אמר יהוה צבאות׃,Hebrew
כי אני יהוה לא שניתי ואתם בני יעקב לא כליתם׃,Hebrew
למימי אבתיכם סרתם מחקי ולא שמרתם שובו אלי ואשובה אליכם אמר יהוה צבאות ואמרתם במה נשוב׃,Hebrew
היקבע אדם אלהים כי אתם קבעים אתי ואמרתם במה קבענוך המעשר והתרומה׃,Hebrew
במארה אתם נארים ואתי אתם קבעים הגוי כלו׃,Hebrew
הביאו את כל המעשר אל בית האוצר ויהי טרף בביתי ובחנוני נא בזאת אמר יהוה צבאות אם לא אפתח לכם את ארבות השמים והריקתי לכם ברכה עד בלי די׃,Hebrew
וגערתי לכם באכל ולא ישחת לכם את פרי האדמה ולא תשכל לכם הגפן בשדה אמר יהוה צבאות׃,Hebrew
ואשרו אתכם כל הגוים כי תהיו אתם ארץ חפץ אמר יהוה צבאות׃,Hebrew
חזקו עלי דבריכם אמר יהוה ואמרתם מה נדברנו עליך׃,Hebrew
אמרתם שוא עבד אלהים ומה בצע כי שמרנו משמרתו וכי הלכנו קדרנית מפני יהוה צבאות׃,Hebrew
ועתה אנחנו מאשרים זדים גם נבנו עשי רשעה גם בחנו אלהים וימלטו׃,Hebrew
אז נדברו יראי יהוה איש את רעהו ויקשב יהוה וישמע ויכתב ספר זכרון לפניו ליראי יהוה ולחשבי שמו׃,Hebrew
והיו לי אמר יהוה צבאות ליום אשר אני עשה סגלה וחמלתי עליהם כאשר יחמל איש על בנו העבד אתו׃,Hebrew
ושבתם וראיתם בין צדיק לרשע בין עבד אלהים לאשר לא עבדו׃,Hebrew
כי הנה היום בא בער כתנור והיו כל זדים וכל עשה רשעה קש ולהט אתם היום הבא אמר יהוה צבאות אשר לא יעזב להם שרש וענף׃,Hebrew
וזרחה לכם יראי שמי שמש צדקה ומרפא בכנפיה ויצאתם ופשתם כעגלי מרבק׃,Hebrew
ועסותם רשעים כי יהיו אפר תחת כפות רגליכם ביום אשר אני עשה אמר יהוה צבאות׃,Hebrew
זכרו תורת משה עבדי אשר צויתי אותו בחרב על כל ישראל חקים ומשפטים׃,Hebrew
הנה אנכי שלח לכם את אליה הנביא לפני בוא יום יהוה הגדול והנורא׃,Hebrew
והשיב לב אבות על בנים ולב בנים על אבותם פן אבוא והכיתי את הארץ חרם׃,Hebrew
ספר תולדת ישוע המשיח בן דוד בן אברהם׃,Hebrew
אברהם הוליד את יצחק ויצחק הוליד את יעקב ויעקב הוליד את יהודה ואת אחיו׃,Hebrew
ויהודה הוליד את פרץ ואת זרח מתמר ופרץ הוליד את חצרון וחצרון הוליד את רם׃,Hebrew
ורם הוליד את עמינדב ועמינדב הוליד את נחשון ונחשון הוליד את שלמון׃,Hebrew
ושלמון הוליד את בעז מרחב ובעז הוליד את עובד מרות ועובד הוליד את ישי׃,Hebrew
וישי הוליד את דוד המלך ודוד המלך הוליד את שלמה מאשת אוריה׃,Hebrew
ושלמה הוליד את רחבעם ורחבעם הוליד את אביה ואביה הוליד את אסא׃,Hebrew
ואסא הוליד את יהושפט ויהושפט הוליד את יורם ויורם הוליד את עזיהו׃,Hebrew
ועזיהו הוליד את יותם ויותם הוליד את אחז ואחז הוליד את יחזקיהו׃,Hebrew
ויחזקיהו הוליד את מנשה ומנשה הוליד את אמון ואמון הוליד את יאשיהו׃,Hebrew
ויאשיהו הוליד את יכניהו ואת אחיו לעת גלות בבל׃,Hebrew
ואחרי גלותם בבלה הוליד יכניה את שאלתיאל ושאלתיאל הוליד את זרבבל׃,Hebrew
וזרבבל הוליד את אביהוד ואביהוד הוליד את אליקים ואליקים הוליד את עזור׃,Hebrew
ועזור הוליד את צדוק וצדוק הוליד את יכין ויכין הוליד את אליהוד׃,Hebrew
ואליהוד הוליד את אלעזר ואלעזר הוליד את מתן ומתן הוליד את יעקב׃,Hebrew
ויעקב הוליד את יוסף בעל מרים אשר ממנה נולד ישוע הנקרא משיח׃,Hebrew
והנה כל הדרות מן אברהם עד דוד ארבעה עשר דרות ומן דוד עד גלות בבל ארבעה עשר דרות ומעת גלות בבל עד המשיח ארבעה עשר דרות׃,Hebrew
והלדת ישוע המשיח כה היתה מרים אמו ארשה ליוסף ובטרם יבא אליה נמצאת הרה לרוח הקדש׃,Hebrew
ויוסף בעלה היה איש צדיק ולא אבה לתתה לבוז ויאמר בלבו לשלחה בסתר׃,Hebrew
הוא חשב כזאת והנה מלאך יהוה נראה אליו בחלום ויאמר יוסף בן דוד אל תירא מכנוס אליך את מרים אשתך כי אשר הרה בה מרוח הקדש הוא׃,Hebrew
והיא ילדת בן וקראת את שמו ישוע כי הוא יושיע את עמו מעונותיהם׃,Hebrew
ותהי כל זאת למלאת את אשר דבר יהוה ביד הנביא לאמר׃,Hebrew
הנה העלמה הרה וילדת בן וקראו שמו עמנואל אשר פרושו האל עמנו׃,Hebrew
וייקץ יוסף משנתו ויעש כאשר צוהו מלאך יהוה ויקח אליו את אשתו׃,Hebrew
ולא ידעה עד כי ילדה בן את בכורה ויקרא את שמו ישוע׃,Hebrew
ויהי כאשר נולד ישוע בבית לחם יהודה בימי הורדוס המלך ויבאו מגושים מארץ מזרח ירושלימה לאמר׃,Hebrew
איה מלך היהודים הנולד כי ראינו את כוכבו במזרח ונבא להשתחות לו׃,Hebrew
ויהי כשמע הורדוס המלך את דבריהם ויבהל הוא וכל ירושלים עמו׃,Hebrew
ויקהל את כל ראשי הכהנים וסופרי העם וידרש מאתם לאמר איפה יולד המשיח׃,Hebrew
ויאמרו לו בבית לחם יהודה כי כן כתוב ביד הנביא׃,Hebrew
ואתה בית לחם ארץ יהודה אינך צעיר באלפי יהודה כי ממך יצא מושל אשר ירעה את עמי ישראל׃,Hebrew
אז קרא הורדוס למגושים בסתר ויחקר אתם לדעת עת הראות הכוכב׃,Hebrew
וישלחם בית לחם ויאמר לכו חקרו היטב על דבר הילד והיה כי תמצאון אתו והגדתם לי ואבאה להשתחות לו גם אני׃,Hebrew
ויהי כשמעם את דברי המלך וילכו והנה הכוכב אשר ראו במזרח דרך לפניהם עד באו אל מקום אשר שם הילד ויעמד ממעל לו׃,Hebrew
ויראו את הכוכב וישמחו שמחה גדולה עד מאד׃,Hebrew
ויבאו הביתה וימצאו את הילד עם מרים אמו ויפל על פניהם וישתחוו לו ויפתחו את אוצרותם ויקריבו לו מנחה זהב ולבונה ומר׃,Hebrew
ויצוו בחלום לבלתי שוב אל הורדוס וילכו בדרך אחר אל ארצם׃,Hebrew
הם הלכו משם והנה מלאך יהוה נראה אל יוסף בחלום לאמר קום קח את הילד ואת אמו וברח לך מצרימה והיה שם עד אשר אמר אליך כי הורדוס צדה את הילד לאבדו׃,Hebrew
ויקם ויקח את הילד ואת אמו בלילה ויברח מצרימה׃,Hebrew
ויהי שם עד מות הורדוס למלאת את אשר דבר יהוה ביד הנביא לאמר ממצרים קראתי לבני׃,Hebrew
וירא הורדוס כי התלו בו המגושים ויקצף מאד וישלח וימת את כל הילדים אשר בבית לחם ובכל גבוליה מבן שנתים ולמטה כפי העת אשר חקרה מפי המגושים׃,Hebrew
וימלא הדבר הנאמר בפי ירמיה הנביא לאמר׃,Hebrew
קול ברמה נשמע נהי ובכי תמרורים רחל מבכה על בניה מאנה להנחם כי אינם׃,Hebrew
ויהי אחרי מות הורדוס והנה מלאך יהוה נראה בחלום אל יוסף בארץ מצרים׃,Hebrew
ויאמר אליו קום קח את הילד ואת אמו ולך שוב אל ארץ ישראל כי מתו המבקשים את נפש הילד׃,Hebrew
ויקם ויקח את הילד ואת אמו ויבא ארצה ישראל׃,Hebrew
וכשמעו כי ארקלוס מלך ביהודה תחת הורדוס אביו ירא ללכת שמה ויצוה בחלום וילך לו אל ארצות הגליל׃,Hebrew
ויבא וישב בעיר אשר שמה נצרת למלאת הדבר הנאמר על פי הנביאים כי נצרי יקרא לו׃,Hebrew
בימים ההם בא יוחנן המטביל ויהי קרא במדבר יהודה לאמר׃,Hebrew
שובו כי מלכות השמים הגיעה׃,Hebrew
הלא זה הוא אשר נבא עליו ישעיהו הנביא לאמר קול קורא במדבר פנו דרך יהוה ישרו מסלותיו׃,Hebrew
והוא יוחנן לבושו שער גמלים ואזור עור במתניו ומאכלו חגבים ודבש היער׃,Hebrew
ויצאו אליו ישבי ירושלים וכל יהודה וכל ככר הירדן׃,Hebrew
ויטבלו על ידו בירדן מתודים את חטאתם׃,Hebrew
ויהי כראותו רבים מן הפרושים והצדוקים נגשים לטבילתו ויאמר להם ילדי הצפעונים מי השכיל אתכם להמלט מן הקצף הבא׃,Hebrew
לכן עשו פרי הראוי לתשובה׃,Hebrew
ואל תחשבו בלבבכם לאמר אברהם הוא אבינו כי אני אמר לכם כי מן האבנים האלה יכול האלהים להקים בנים לאברהם׃,Hebrew
וכבר הושם הגרזן על שרש העצים והנה כל עץ אשר איננו עשה פרי טוב יגדע וישלך באש׃,Hebrew
הן אנכי טובל אתכם במים לתשובה והבא אחרי חזק הוא ממני אשר אינני כדי לשאת נעליו והוא יטבל אתכם ברוח הקדש ובאש׃,Hebrew
אשר בידו המזרה וזרה את גרנו ואסף את דגנו אל אוצרו ואת המץ ישרפנו באש אשר לא תכבה׃,Hebrew
ויבא ישוע מן הגליל הירדנה אל יוחנן להטבל על ידו׃,Hebrew
ויוחנן חשך אותו לאמר אני צריך להטבל על ידך ואתה בא אלי׃,Hebrew
ויען ישוע ויאמר אליו הניחה לי כי כן נאוה לנו למלא כל הצדקה וינח לו׃,Hebrew
ויהי כאשר נטבל ישוע וימהר לעלות מן המים והנה נפתחו לו השמים וירא את רוח אלהים יורדת כיונה ונחה עליו׃,Hebrew
והנה קול מן השמים אומר זה בני ידידי אשר רצתה נפשי בו׃,Hebrew
אז נשא הרוח את ישוע המדברה למען ינסהו השטן׃,Hebrew
ויהי אחרי צומו ארבעים יום וארבעים לילה וירעב׃,Hebrew
ויגש אליו המנסה ויאמר אם בן האלהים אתה אמר לאבנים האלה ותהיין ללחם׃,Hebrew
ויען ויאמר הן כתוב לא על הלחם לבדו יחיה האדם כי על כל מוצא פי יי׃,Hebrew
וישאהו השטן אל עיר הקדש ויעמידהו על פנת בית המקדש׃,Hebrew
ויאמר אליו אם בן האלהים אתה התנפל למטה כי כתוב כי מלאכיו יצוה לך ועל כפים ישאונך פן תגף באבן רגלך׃,Hebrew
ויאמר אליו ישוע ועוד כתוב לא תנסה את יהוה אלהיך׃,Hebrew
ויוסף השטן וישאהו אל הר גבה מאד ויראהו את כל ממלכות תבל וכבודן׃,Hebrew
ויאמר אליו את כל זאת לך אתננה אם תקד ותשתחוה לי׃,Hebrew
ויאמר אליו ישוע סור ממני השטן כי כתוב ליהוה אלהיך תשתחוה ואותו לבדו תעבד׃,Hebrew
וירף ממנו השטן והנה נגשו אליו מלאכים וישרתוהו׃,Hebrew
ויהי כשמעו כי הסגירו את יוחנן וילך לו ארץ הגליל׃,Hebrew
ויעזב את נצרת ויבא וישב בכפר נחום אשר על שפת הים בגבול זבלון ונפתלי׃,Hebrew
למלאת הנאמר על פי ישעיהו הנביא לאמר׃,Hebrew
ארצה זבלון וארצה נפתלי דרך הים עבר הירדן גליל הגוים׃,Hebrew
העם ההלכים בחשך ראו אור גדול וישבי בארץ צלמות אור נגה עליהם׃,Hebrew
מן העת ההיא החל ישוע לקרא קרוא ואמור שובו כי הגיעה מלכות השמים׃,Hebrew
ויהי בהתהלכו על יד ים הגליל וירא שני אנשים אחים את שמעון הנקרא פטרוס ואת אנדרי אחיו והמה משליכים מצודה בים כי דיגים היו׃,Hebrew
ויאמר אליהם לכו אחרי ואשימכם לדיגי אנשים׃,Hebrew
ויעזבו מהרה את המכמרות וילכו אחריו׃,Hebrew
ויהי כעברו משם וירא שני אנשים אחים אחרים את יעקב בן זבדי ואת יוחנן אחיו באניה עם זבדי אביהם מתקנים את מכמרותם ויקרא אליהם׃,Hebrew
ויעזבו מיד את האניה ואת אביהם וילכו אחריו׃,Hebrew
ויסב ישוע בכל הגליל וילמד בבתי כנסיותיהם ויבשר בשורת המלכות וירפא כל מחלה וכל מדוה בעם׃,Hebrew
ויצא שמעו בכל ארץ סוריא ויביאו אליו את כל החולים המענים בכל חלים ומכאובים ואחוזי שדים ומכי ירח ונכי אברים וירפאם׃,Hebrew
וילכו אחריו המנים המנים מן הגליל ומן עשר הערים ומירושלים ויהודה ומעבר לירדן׃,Hebrew
ויהי כראותו את המון העם ויעל ההרה וישב שם ויגשו אליו תלמידיו׃,Hebrew
ויפתח את פיהו וילמד אותם לאמר׃,Hebrew
אשרי עניי רוח כי להם מלכות השמים׃,Hebrew
אשרי האבלים כי הם ינחמו׃,Hebrew
אשרי הענוים כי המה יירשו הארץ׃,Hebrew
אשרי הרעבים והצמאים לצדקה כי הם ישבעו׃,Hebrew
אשרי הרחמנים כי הם ירחמו׃,Hebrew
אשרי ברי לבב כי הם יחזו את האלהים׃,Hebrew
אשרי רדפי שלום כי בני אלהים יקראו׃,Hebrew
אשרי הנרדפים על דבר הצדקה כי להם מלכות השמים׃,Hebrew
אשריכם אם יחרפו וירדפו אתכם וידברו בשקר עליכם כל רע בעבורי׃,Hebrew
שמחו וגילו כי שכרכם רב בשמים כי כן רדפו את הנביאים אשר היו לפניכם׃,Hebrew
אתם מלח הארץ ואם המלח היה תפל במה ימלח הן לא יצלח עוד לכל כי אם להשליך חוצה והיה מרמס לבני אדם׃,Hebrew
אתם אור העולם עיר ישבת על ההר לא תוכל להסתר׃,Hebrew
גם אין מדליקים נר ושמים אותו תחת האיפה כי אם על המנורה ויאר לכל אנשי הבית׃,Hebrew
כן יאר אורכם לפני בני האדם למען יראו מעשיכם הטובים ושבחו את אביכים שבשמים׃,Hebrew
אל תחשבו כי באתי להפר את התורה או את דברי הנביאים לא באתי להפר כי אם למלאת׃,Hebrew
כי אמן אמר אני לכם עד כי יעברו השמים והארץ לא תעבר יוד אחת או קוץ אחד מן התורה עד אשר יעשה הכל׃,Hebrew
לכן מי אשר יפר אחת מן המצות הקטנות האלה וכן ילמד את בני האדם קטון יקרא במלכות השמים ואשר יעשה וילמד אותן הוא גדול יקרא במלכות השמים׃,Hebrew
כי אני אמר לכם אם לא תרבה צדקתכם מצדקת הסופרים והפרושים לא תבאו אל מלכות השמים׃,Hebrew
שמעתם כי נאמר לקדמונים לא תרצח ואשר ירצח מחיב הוא לבית דין׃,Hebrew
אבל אני אמר לכם כל אשר יקצף על אחיו חנם מחיב הוא לבית דין ואשר יאמר אל אחיו רקא מחיב הוא לסנהדרין ואשר יאמר אתה הנבל מחיב לאש גיהנם׃,Hebrew
לכן אם תקריב קרבנך אל המזבח ושם תזכר כי יש לאחיך דבר עליך׃,Hebrew
עזוב תעזב שם את קרבנך לפני המזבח וקדם ללכת לכפר פני אחיך ואחרי כן בוא הקרב את קרבנך׃,Hebrew
מהר התרצה לאיש ריבך בעודך בדרך אתו פן יסגיר אתך איש ריבך אל השפט והשפט יסגירך לשוטר והשלכת את בית הכלא׃,Hebrew
אמן אמר אני לך לא תצא משם עד אשר שלמת את הפרוטה האחרונה׃,Hebrew
שמעתם כי נאמר לקדמונים לא תנאף׃,Hebrew
אבל אני אמר לכם כל אשר יביט באשה לחמד אותה נאף נאפה בלבו׃,Hebrew
ואם תכשילך עין ימינך נקר אותה והשלך ממך כי טוב לך אשר יאבד אחד מאבריך מרדת כל גופך אל גיהנם׃,Hebrew
ואם ידך הימנית תכשילך קצץ אותה והשלך ממך כי טוב לך אשר יאבד אחד מאבריך מרדת כל גופך אל גיהנם׃,Hebrew
ונאמר איש אשר ישלח את אשתו ונתן לה ספר כריתות׃,Hebrew
אבל אני אמר לכם המשלח את אשתו בלתי על דבר זנות עשה אתה נאפת והלקח את הגרושה לו לאשה נאף הוא׃,Hebrew
עוד שמעתם כי נאמר לקדמונים לא תשבע לשקר ושלם ליהוה שבעותיך׃,Hebrew
אבל אני אמר לכם לא תשבעו כל שבועה לא בשמים כי כסא אלהים המה׃,Hebrew
ולא בארץ כי הדום רגליו היא ולא בירושלים כי היא קרית מלך רב׃,Hebrew
-63[ אף בראשך אל תשבע כי אין ביכלתך להפך שער אחד ללבן או לשחר אך יהי דברין הן הן לא לא והיותר מאלה מן הרע הוא׃,Hebrew
-63[׃,Hebrew
שמעתם כי נאמר עין תחת עין שן תחת שן׃,Hebrew
אבל אני אמר לכם אל תתקוממו לרע אך המכה אותך על הלפי הימנית הטה לו גם את האחרת׃,Hebrew
ואשר יחפץ לריב עמך ולקחת את כתנתך תן לו גם את חמעיל׃,Hebrew
והאנס אותך ללכת עמו דרך מיל לך אתו שנים׃,Hebrew
השאל מאתך תן לו והבא ללות ממך אל תשב פניו׃,Hebrew
שמעתם כי נאמר ואהבת לרעך ושנאת את איבך׃,Hebrew
אבל אני אמר לכם אהבו את איביכם ברכו את מקקליכם היטיבו לשנאיכם והתפללו בעד מכאיביכם ורדפיכם׃,Hebrew
למען תהיו בנים לאביכם שבשמים אשר הוא מזריח שמשו לרעים ולטובים וממטיר על הצדיקים וגם על הרשעים׃,Hebrew
כי אם תאהבו את אהביכם מה הוא שכרכם הלא גם המכסים יעשו זאת׃,Hebrew
ואם תשאלו לשלום אחיכם בלבד מה יתרון לכם הלא גם המכסים יעשו זאת׃,Hebrew
לכן היו שלמים כאשר אביכם שבשמים שלם הוא׃,Hebrew
השמרו לכם מעשות צדקתכם לפני בני אדם למען יראו אתכם ואם לא אין לכם שכר מאת אביכם שבשמים׃,Hebrew
לכן בעשותך צדקה אל תריע לפניך בשופר כמעשה החנפים בבתי הכנסיות ובחרבות למען יהללו אותם האמשים אמן אמר אני לכם כי לקחו את שכרם׃,Hebrew
ואתה בעשותך צדקה אל תדע שמאלך את אשר עשה ימינך׃,Hebrew
למען תהיה צדקתך בסתר ואביך הראה במסתרים הוא בגלוי יגמלך׃,Hebrew
וכי תתפלל אל תהי כחנפים האהבים להתפלל בעמדם בבתי הכנסיות ואצל פנות השוקים למען יראו לבני אדם אמן אמר אני לכם כי לקחו את שכרם׃,Hebrew
ואתה כי תתפלל בוא בחדרך וסגר דלתך בעדך והתפלל אל אביך אשר בסתר ואביך הראה במסתרים הוא בגלוי יגמלך׃,Hebrew
ובהתפללכם אל תפטפטו כגוים החשבים כי בהרבות דבריהם ישמעו׃,Hebrew
ואתם אל תדמו להם כי יודע אביכם כל צרככם בטרם תשאלו ממנו׃,Hebrew
לכן כה תתפללו אבינו שבשמים יתקדש שמך׃,Hebrew
תבא מלכותך יעשה רצונך כמו בשמים כן בארץ׃,Hebrew
את לחם חקנו תן לנו היום׃,Hebrew
וסלח לנו את חבותינו כאשר סלחנו גם אנחנו לחיבינו׃,Hebrew
ואל תביאנו לידי נסיון כי אם חלצנו מן הרע כי לך הממלכה והגבורה והתפארת לעולמי עולמים אמן׃,Hebrew
כי אם תסלחו לבני אדם את חטאתם אביכם שבשמים יסלח גם לכם׃,Hebrew
ואם לא תסלחו לבני אדם גם אביכם לא יסלח לכם את חטאתיכם׃,Hebrew
וכי תצומו אל תהיו זעפים כחנפים המשנים את פניהם להראות צמים לבני אדם אמן אמר אני לכם כי לקחו את שכרם׃,Hebrew
ואתה כי תצום סוך את ראשך ורחץ את פניך׃,Hebrew
למען לא תראה בצומך לבני אדם כי אם לאביך אשר בסתר ואביך הראה במסתרים הוא בגלוי יגמלך׃,Hebrew
אל תאצרו לכם אוצרות בארץ אשר יאכלום שם סס ורקב וגנבים יחתרו שם וגנבו׃,Hebrew
אבל תאצרו לכם אוצרות בשמים אשר סס ורקב לא יאכלום שם וגנבים לא יחתרו שם ולא יגנבו׃,Hebrew
כי במקום אשר אוצרכם בו שם יהיה גם לבבכם׃,Hebrew
נר הגוף הוא העין ואם עינך היא תמימה כל גופך יאור׃,Hebrew
ואם עינך רעה כל גופך יחשך והנה אם יחשך האור אשר בקרבך מה רב החשך׃,Hebrew
לא יוכל איש לעבד שני אדנים כי אם ישנא את האחד ויאהב את האחר או ידבק באחד ויבזה את האחר לא תוכלו עבוד את האלהים ואת הממון׃,Hebrew
על כן אמר אני לכם אל תדאגו לנפשכם מה תאכלו ומה תשתו ולגופכם מה תלבשו הלא הנפש היא יקרה מן המזון והגוף יקר מן המלבוש׃,Hebrew
הביטו וראו את עוף השמים אשר אינם זרעים ואינם קצרים ואינם אספים לאסמים ואביכם שבשמים מכלכל אתם הלא אתם נעליתם עליהם מאד׃,Hebrew
ומי זה מכם אשר בדאגתו יוכל להוסיף על קומתו אמה אחת׃,Hebrew
וללבוש למה תדאגו התבוננו נא אל שושני השדה הצמחות אינן עמלות ואינן טות׃,Hebrew
ואני אמר לכם כי גם שלמה בכל הדרו לא היה לבוש כאחת מהנה׃,Hebrew
ואם ככה מלביש האלהים את חציר השדה אשר היום צמח ומחר ישלך לתוך התנור אף כי אתכם קטני האמונה׃,Hebrew
לכן אל תדאגו לאמר מה נאכל ומה נשתה ומה נלבש׃,Hebrew
כי את כל אלה מבקשים הגוים הלא ידע אביכם אשר בשמים כי אתם צריכים לכל אלה׃,Hebrew
אך בקשו בראשונה את מלכות אלהים ואת צדקתו ונוסף לכם כל אלה׃,Hebrew
לכן אל תדאגו ליום מחר כי יום מחר הוא ידאג לעצמו ודיו ליום צרתו׃,Hebrew
אל תשפטו למען לא תשפטו׃,Hebrew
כי במשפט אשר אתם שפטים בו תשפטו ובמדה אשר אתם מדדים בה ימד לכם׃,Hebrew
ולמה זה אתה ראה את הקסם בעין אחיך ואת הקורה אשר בעינך לא תביט׃,Hebrew
ואיך תאמר אל אחיך הניחה לי ואסירה את הקסם מעינך והנה הקורה בעינך׃,Hebrew
החנף הסר בראשונה את הקורה מעינך ואחרי כן ראה תראה להסיר את הקסם מעין אחיך׃,Hebrew
אל תתנו את הקדש לכלבים ואל תשליכו פניניכם לפני החזירים פן ירמסום ברגליהם ופנו וטרפו אתכם׃,Hebrew
שאלו וינתן לכם דרשו ותמצאו דפקו ויפתח לכם׃,Hebrew
כי כל השאל יקבל והדרש ימצא והדפק יפתח לו׃,Hebrew
ומי זה איש מכם אשר ישאל ממנו בנו לחם ונתן לו אבן׃,Hebrew
וכי ישאל ממנו דג היתן לו נחש׃,Hebrew
הן אתם הרעים ידעים לתת מתנות טבות לבניכם אף כי אביכם שבשמים יתן אך טוב לשאלים מאתו׃,Hebrew
לכן כל אשר תחפצו כי יעשו לכם בני האדם עשו להם גם אתם כי זאת היא התורה והנביאים׃,Hebrew
באו בפתח הצר כי רחב הפתח ומרוח הדרך המביא לאבדון ורבים אשר יבאו בו׃,Hebrew
ומה צר הפתח ומוצק הדרך המביא לחיים ומעטים הם אשר ימצאוהו׃,Hebrew
השמרו לכם מנביאי השקר הבאים אליכם בלבוש כבשים ובקרבם זאבים טרפים המה׃,Hebrew
הכר תכירו אותם בפריהם היאספו ענבים מן הקצים או תאנים מן הברקנים׃,Hebrew
כן כל עץ טוב עשה פרי טוב והמשחת עשה פרי רע׃,Hebrew
עץ טוב לא יוכל עשות פרי רע ועץ משחת לא יעשה פרי טוב׃,Hebrew
וכל עץ אשר לא יעשה פרי טוב יגדע וישלך באש׃,Hebrew
לכן בפרים תכירו אותם׃,Hebrew
לא כל האמר לי אדני אדני יבוא אל מלכות השמים כי אם העשה רצון אבי שבשמים׃,Hebrew
והיה ביום ההוא יאמרו רבים אלי אדנינו אדנינו הלא בשמך נבאנו ובשמך גרשנו שדים ובשמך עשינו גבורות רבות׃,Hebrew
אז אענה בם לאמר מעולם לא ידעתי אתכם סורו ממני פעלי האון׃,Hebrew
לכן כל השמע את דברי אלה ועשה אתם אדמהו לאיש חכם אשר בנה את ביתו על הסלע׃,Hebrew
וירד הגשם וישטפו הנהרות וישבו הרוחות ויגעו בבית ההוא ולא נפל כי יסד על הסלע׃,Hebrew
וכל השמע את דברי אלה ולא יעשה אתם ידמה לאיש בער אשר בנה את ביתו על החול׃,Hebrew
וירד הגשם וישטפו הנהרות וישבו הרוחות ויפגעו בבית ההוא ויפל ותהי מפלתו גדולה׃,Hebrew
ויהי ככלות ישוע לדבר את הדברים האלה וישתומם המון העם על תורתו׃,Hebrew
כי היה מלמד אותם כבעל גבורה ולא כסופרים׃,Hebrew
וירד מן ההר וילך אחריו המון עם רב׃,Hebrew
והנה איש מצרע בא וישתחו לו ויאמר אדני אם תרצה תוכל לטהרני׃,Hebrew
וישלח ישוע את ידו ויגע בו ויאמר חפץ אנכי טהר ומיד נרפאה צרעתו׃,Hebrew
ויאמר אליו ישוע ראה פן תספר לאיש כי אם לך לך והראה אל הכהן והקרב את הקרבן אשר צוה משה לעדות להם׃,Hebrew
ויהי כבאו אל כפר נחום ויגש אליו שר מאה אחד ויתחנן לו לאמר׃,Hebrew
אדני הנה נערי נפל למשכב בביתי והוא נכה אברים ומענה עד מאד׃,Hebrew
ויאמר ישוע אליו אבא וארפאהו׃,Hebrew
ויען שר המאה ויאמר אדני נקלתי מבאך בצל קורתי אך דבר נא רק דבר ונרפא נערי׃,Hebrew
כי אנכי איש נתון תחת השלטון וגם יש תחת ידי אנשי צבא ואמרתי לזה לך והלך ולזה בוא ובא ולעבדי עשה זאת ועשה׃,Hebrew
וישמע ישוע ויתמה ויאמר אל ההלכים אחריו אמן אמר אני לכם גם בישראל לא מצאתי אמונה גדולה כזאת׃,Hebrew
ואני אמר לכם רבים יבאו ממזרח וממערב ויסבו עם אברהם ויצחק ויעקב במלכות השמים׃,Hebrew
אבל בני המלכות המה יגרשו אל החשך החיצון שם תהיה היללה וחרוק השנים׃,Hebrew
ויאמר ישוע אל שר המאה לך וכאמונתך כן יהיה לך וירפא נערו בשעה ההיא׃,Hebrew
ויבא ישוע ביתה פטרוס וירא את חמותו נפלת למשכב כי אחזתה הקדחת׃,Hebrew
ויגע בידה ותרף ממנה הקדחת ותקם ותשרתם׃,Hebrew
ויהי לעת ערב ויביאו אליו רבים אחוזי שדים ויגרש את הרוחות בדבר וירפא את כל החולים׃,Hebrew
למלאת את אשר דבר ישעיהו הנביא לאמר חלינו הוא נשא ומכאבינו סבלם׃,Hebrew
ויהי כראות ישוע המון עם רב סביבתיו ויצו לעבר משם אל עבר הים׃,Hebrew
ויגש אליו אחד הסופרים ויאמר אליו רבי אלכה אחריך אל כל אשר תלך׃,Hebrew
ויאמר אליו ישוע לשועלים יש חורי עפר ולעוף השמים קנים ובן האדם אין לו מקום להניח שם את ראשו׃,Hebrew
ואחר מן התלמידים אמר אליו אדני הניחה לי בראשונה ללכת ולקבר את אבי׃,Hebrew
ויאמר אליו ישוע לך אחרי והנח למתים לקבר את מתיהם׃,Hebrew
וירד אל האניה וירדו אתו תלמידיו׃,Hebrew
והנה סער גדול היה בים ותכסה האניה בגלים והוא ישן׃,Hebrew
ויגשו אליו תלמידיו ויעירו אותו לאמר הושיענו אדנינו אבדנו׃,Hebrew
ויאמר אליהם קטני האמונה למה זה יראתם ויקם ויגער ברוחות ובים ותהי דממה גדולה׃,Hebrew
ויתמהו האנשים ויאמרו מי אפוא הוא אמר גם הרוחות והים לו ישמעון׃,Hebrew
ויהי כבאו אל עבר הים אל ארץ הגרגשים ויפגשוהו שני אנשים אחוזי שדים יצאים מבתי הקברות והמה רגונים מאד עד אשר לא יכל איש לעבר בדרך ההוא׃,Hebrew
והנה הם צעקים לאמר מה לנו ולך ישוע בן האלהים הבאת הלם לענותנו בלא עתנו׃,Hebrew
ועדר חזירים רבים היה שם במרעה הרחק מהם׃,Hebrew
ויתחננו אליו השדים לאמר אם תגרשנו שלחנו בעדר החזירים׃,Hebrew
ויאמר אליהם לכו לכם ויצאו ויבאו בעדר החזירים והנה השתער כל עדר החזירים מן המורד על הים וימותו במים׃,Hebrew
וינוסו הרעים ויבאו העירה ויגידו את הכל ואת אשר נעשה לאחוזי השדים׃,Hebrew
והנה כל העיר יצאה לקראת ישוע וכראותם אתו ויבקשו ממנו לעבר מגבולם׃,Hebrew
וירד באניה ויעבר ויבא אל עירו׃,Hebrew
והנה הם מביאים אליו איש נכה אברים והוא משכב על המטה ויהי כראות ישוע את אמונתם ויאמר אל נכה האברים חזק בני נסלחו לך חטאתיך׃,Hebrew
והנה אנשים מן הסופרים אמרו בלבבם מגדף הוא׃,Hebrew
וירא ישוע את מחשבתם ויאמר למה תחשבו רעה בלבבכם׃,Hebrew
כי מה הנקל האמר נסלחו לך חטאתיך אם אמר קום התהלך׃,Hebrew
אך למען תדעון כי בן האדם יש לו השלטן בארץ לסלח חטאים ויאמר אל נכה האברים קום שא את מטתך ולך לך אל ביתך׃,Hebrew
ויקם וילך לביתו׃,Hebrew
והמון העם כראותם זאת השתוממו וישבחו את האלהים אשר נתן שלטן כזה לבני אדם׃,Hebrew
ויהי בעבר ישוע משם וירא איש ישב בבית המכס ושמו מתי ויאמר אליו לכה אחרי ויקם וילך אחריך׃,Hebrew
ויהי בהסבו בביתו והנה מוכסים וחטאים רבים באו ויסבו עם ישוע ותלמידיו׃,Hebrew
ויראו הפרושים ויאמרו אל תלמידיו מדוע עם המוכסים והחטאים אכל רבכם׃,Hebrew
וישמע זאת ישוע ויאמר אליהם החזקים אינם צריכים לרפא כי אם החולים׃,Hebrew
ואתם צאו ולמדו מה הוא חסד חפצתי ולא זבח כי לא באתי לקרא את הצדיקים כי אם את החטאים לתשובה׃,Hebrew
ויגשו אליו תלמידי יוחנן ויאמרו מדוע אנחנו והפרושים צמים הרבה ותלמידיך אינם צמים׃,Hebrew
ויאמר אליהם ישוע איך יוכלו בני החפה להתאבל בעוד החתן עמהם הנה ימים באים ולקח מאתם החתן ואז יצומו׃,Hebrew
אין משים מטלית חדשה על שמלה בלה כי תנתק מלאתו מן השמלה ותרע הקריעה׃,Hebrew
ואין נותנים יין חדש בנאדות בלים פן יבקעו הנאדות והיין ישפך והנאדות יאבדו אבל נותנים את היין החדש בנאדות חדשים ושניהם יחדו ישמרו׃,Hebrew
ויהי הוא מדבר אליהם את אלה והנה אחד השרים בא וישתחו לו ויאמר עתה זה מתה בתי בא נא ושים את ידך עליה ותחיה׃,Hebrew
ויקם ישוע וילך אחריו הוא ותלמידיו׃,Hebrew
והנה אשה זבת דם שתים עשרה שנה נגשה מאחריו ותגע בציצת בגדו׃,Hebrew
כי אמרה בלבה אך אם אגע בבגדו אושע׃,Hebrew
ויפן ישוע וירא אותה ויאמר חזקי בתי אמונתך הושיעה לך ותושע האשה מן השעה ההיא׃,Hebrew
ויבא ישוע אל בית השר וירא את המחללים בחלילים ואת העם ההומה ויאמר׃,Hebrew
סורו מפה כי לא מתה הילדה אך ישנה היא וישחקו לו׃,Hebrew
ויהי אחרי גרש העם ויבא הביתה ויאחז בידה ותקם הנערה׃,Hebrew
ותצא השמועה הזאת בכל הארץ ההיא׃,Hebrew
ויעבר ישוע משם וילכו אחריו שני אנשים עורים והמה צעקעם ואמרים חננו בן דוד׃,Hebrew
וכבואו הביתה נגשו אליו העורים ויאמר אליהם ישוע המאמינים אתם כי יש לאל ידי לעשות זאת ויאמרו אליו כן אדנינו׃,Hebrew
ויגע בעיניהם ויאמר יעשה לכם כאמונתכם׃,Hebrew
ותפקחנה עיניהם ויגער בם ישוע ויאמר ראו פן יודע לאיש׃,Hebrew
והמה בצאתם השמיעו את שמעו בכל הארץ ההיא׃,Hebrew
המה יצאו והנה הביאו אליו איש אלם אחוז שד׃,Hebrew
וכאשר גרש השד וידבר האלם ויתמה המון האנשים ויאמרו מעולם לא נראתה כזאת בישראל׃,Hebrew
והפרושים אמרו על ידי שר השדים מגרש הוא את השדים׃,Hebrew
ויסב ישוע בכל הערים והכפרים וילמד בבתי כנסיותיהם ויבשר בשורת המלכות וירפא כל מחלה וכל מדוה בעם׃,Hebrew
ובראותו את ההמנים נכמרו רחמיו עליהם כי הם מתעלפים ונדחים כצאן אשר אין להם רעה׃,Hebrew
אז ידבר לתלמדידיו ויאמר רב הקציר והפעלים מעטים׃,Hebrew
לכן התחננו אל בעל הקציר לשלח פעלים לקצירו׃,Hebrew
ויקרא אליו את שנים עשר תלמידיו ויתן להם שלטן על רוחות הטמאה לגרשם ולרפוא כל חלי וכל מדוה׃,Hebrew
ואלה שמות שנים עשר השליחים הראשון שמעון הנקרא פטרוס ואנדרי אחיו יעקב בן זבדי ויוחנן אחיו׃,Hebrew
פילפוס ובר תלמי תומא ומתי המוכס יעקב בן חלפי ולבי המכנה תדי׃,Hebrew
שמעון הקני ויהודה איש קריות אשר גם מסר אתו׃,Hebrew
את שנים העשר האלה שלח ישוע ויצו אתם לאמר אל דרך הגוים אל תלכו ואל עיר השמרונים אל תבאו׃,Hebrew
כי אם לכו אל הצאן האבדות לבית ישראל׃,Hebrew
ובלכתכם קראו לאמר למכות השמים קרבה לבוא׃,Hebrew
רפאו את החולים טהרו את המצרעים הקימו את המתים ואת השדים גרשו חנם לקחתם חנם תתנו׃,Hebrew
לא תקחו זהב ולא כסף ולא נחשת בחגוריכם׃,Hebrew
ולא תרמיל לדרך ולא שתי כתנות ולא נעלים ולא מטה כי שוה הפעל די מחיתו׃,Hebrew
וכל עיר וכפר אשר תבאו שמה דרשו מי הוא הראוי לזה בתוכה ושם שבו עד כי תצאו׃,Hebrew
ובבואכם אל הבית שאלו לו לשלום׃,Hebrew
והיה אם ראוי הבית יבוא עליו שלומכם ואם איננו ראוי שלומכם אליכם ישוב׃,Hebrew
וכל אשר לא יקבל אתכם ולא ישמע לדבריכם צאו לכם מן הבית ההוא ומן העיר ההיא ונערו את עפר רגליכם׃,Hebrew
אמן אמר אני לכם כי יקל לארץ סדום ועמרה ביום הדין מן העיר ההיא׃,Hebrew
הנני שלח אתכם ככבשים בין הזאבים לכן היו ערומים כנחשים ותמימים כיונים׃,Hebrew
והשמרו לכם מבני האדם כי ימסרו אתכם לסנהדריות ויכו אתכם בשוטים בבתי כנסיותיהם׃,Hebrew
ולפני משלים ומלכים תובאו למעני לעדות להם ולגוים׃,Hebrew
וכי ימסרו אתכם אל תדאגו איך ומה תדברו כי ינתן לכם בשעה ההיא את אשר תדברו׃,Hebrew
כי לא אתם הם המדברים כי רוח אביכם הוא המדבר בפיכם׃,Hebrew
והיה אח ימסר את אחיו למות ואב ימסר את בנו וקמו בנים באבותם וימיתו אותם׃,Hebrew
והייתם שנואים לכל אדם למען שמי והמחכה עד עת קץ הוא יושע׃,Hebrew
ואם ירדפו אתכם בעיר אחת נוסו לעיר אחרת כי אמן אמר אני לכם לא תכלו לעבר ערי ישראל עד כי יבוא בן האדם׃,Hebrew
אין תלמיד עלה על רבו ועבד על אדניו׃,Hebrew
דיו לתלמיד להיות כרבו ולעבד להיות כאדניו אם לבעל הבית קראו בעל זבוב אף לאנשי ביתו׃,Hebrew
על כן לא תיראום כי אין דבר מכסה אשר לא יגלה ואין נעלם אשר לא יודע׃,Hebrew
את אשר אני אמר לכם בחשך דברו באור ואשר ילחש לאזניכם השמיעו על הגגות׃,Hebrew
ואל תיראי מן ההרגים את הגוף ואת הנפש לא יוכלו להרג אך תיראו את אשר יוכל לאבד גם את הנפש גם את הגוף בגיהנם׃,Hebrew
הלא תמכרנה שתי צפרים באסר ואחת מהנה לא תפול ארצה מבלעדי אביכם׃,Hebrew
ואתם גם שערות ראשכם נמנות כלן׃,Hebrew
לכן אל תיראו הנכם יקרים מצפרים רבות׃,Hebrew
הן כל אשר יודה בי לפני האדם אודה בו גם אני לפני אבי שבשמים׃,Hebrew
ואשר יכחש בי לפני האדם אכחש בו גם אני לפני אבי שבשמים׃,Hebrew
אל תחשבו כי באתי להטיל שלום בארץ לא באתי להטיל שלום כי אם חרב׃,Hebrew
כי באתי להפריד איש מאביו ובת מאמה וכלה מחמותה׃,Hebrew
ואיבי איש אנשי ביתו׃,Hebrew
האהב את אביו ואת אמו יותר ממני איננו כדי לי והאהב את בנו ובתו יותר ממני איננו כדי לי׃,Hebrew
ואשר לא יקח את צלבו והלך אחרי איננו כדי לי׃,Hebrew
המצא את נפשו יאבדנה והמאבד את נפשו למעני הוא ימצאנה׃,Hebrew
המקבל אתכם אותי הוא מקבל והמקבל אותי הוא מקבל את אשר שלחני׃,Hebrew
המקבל נביא לשם נביא שכר נביא יקח והמקבל צדיק לשם צדיק שכר צדיק יקח׃,Hebrew
והמשקה את אחד הקטנים האלה רק כוס מים קרים לשם תלמיד אמן אמר אני לכם כי לא יאבד שכרו׃,Hebrew
ויהי ככלות ישוע לצות את שנים עשר תלמידיו וילך משם ללמד ולקרא בעריהם׃,Hebrew
ויוחנן שמע בבית הסהר את מעשי המשיח וישלח שנים מתלמידיו׃,Hebrew
ויאמר אליו האתה הוא הבא אם נחכה לאחר׃,Hebrew
ויען ישוע ויאמר להם לכו הגידו ליוחנן את אשר שמעתם וראיתם׃,Hebrew
עורים ראים ופסחים מתהלכים מצרעים מטהרים וחרשים שומעין ומתים קמים ועניים מתבשרי ישועה הם׃,Hebrew
ואשרי אשר לא יכשל בי׃,Hebrew
המה הלכו להם וישוע החל לדבר אל המון העם על אדות יוחנן ויאמר מה זה יצאתם המדברה לראות הקנה אשר ינוע ברוח׃,Hebrew
ואם לא מה זה יצאתם לראות האיש לבוש בגדי עדנים הנה הלבשים עדנים בבתי המלכים המה׃,Hebrew
ואם לא מה זה יצאתם לראות אם איש נביא הן אני אמר לכם כי גם גדול הוא מנביא׃,Hebrew
כי זה הוא אשר כתוב עליו הנני שלח מלאכי לפניך ופנה רדכך לפניך׃,Hebrew
אמן אמר אני לכם לא קם בילודי אשה איש גדול מיוחנן המטביל אך הקטן במלכות השמים גדול הוא ממנו׃,Hebrew
ומימי יוחנן המטביל עד הנה מלכות השמים נתפשה בחזקה והמתחזקים יחטפוה׃,Hebrew
כי כל הנביאים והתורה עדי יוחנן נבאו׃,Hebrew
ואם תרצו לקבל הנה הוא אליה העתיד לבוא׃,Hebrew
מי אשר אזנים לו לשמע ישמע׃,Hebrew
ואל מי אדמה את הדור הזה דומה הוא לילדים הישבים בשוקים וקראים לחבריהם לאמר׃,Hebrew
חללנו לכם בחלילים ולא רקדתם קוננו לכם קינה ולא ספדתם׃,Hebrew
כי בא יוחנן לא אכל ולא שתה ויאמרו שד בו׃,Hebrew
ויבא בן האדם והוא אכל ושתה ויאמרו הנה איש זולל וסבא ואהב מוכסים וחטאים ונצדקה החכמה מאת בניה׃,Hebrew
אז החל לגער בערים אשר רב גבורותיו נעשו בתוכן ולא שבו׃,Hebrew
אוי לך כורזין אוי לך בית צידה כי הגבורות אשר נעשו בקרבכן לו בצור ובצידון נעשו הלא כבר שבו בשק ואפר׃,Hebrew
אבל אני אמר לכם כי ביום הדין יקל לצור וצידון יותר מכם׃,Hebrew
ואת כפר נחום המרוממה עד השמים עד שאול תורדי כי הגבורות אשר נעשו בתוכך לו בסדום נעשו כי עתה עמדה על תלה עד היום הזה׃,Hebrew
אבל אני אמר לכם כי ביום הדין יקל לאדמת סדום ממך׃,Hebrew
בעת ההיא ענה ישוע ואמר אודך אבי אדון השמים והארץ כי הסתרת את אלה מן החכמים והנבונים וגליתם לעוללים׃,Hebrew
הן אבי כי כן היה רצון לפניך׃,Hebrew
הכל נמסר לי מאת אבי ואין מכיר את הבן בלתי האב ואין מכיר את האב בלתי הבן ואשר יחפץ הבן לגלותו לו׃,Hebrew
לכו אלי כל העמלים והטעונים ואני אניח לכם׃,Hebrew
קבלו עליכם את עלי ולמדו ממני כי ענו ושפל רוח אנכי ותמצאו מרגוע לנפשתיכם׃,Hebrew
כי עלי נעים הוא וקל משאי׃,Hebrew
בעת ההיא עבר ישוע בין הקמה ביום השבת ותלמידיו רעבו ויחלו לקטף מלילת ויאכלו׃,Hebrew
ויראו הפרושים ויאמרו לו הנה תלמידיך עשים את אשר אסור לעשות בשבת׃,Hebrew
ויאמר אליהם הלא קראתם את אשר עשה דוד בהיתו רעב הוא והאנשים אשר אתו׃,Hebrew
כי בא אל בית האלהים ויאכל את לחם הפנים אשר איננו מתר לו ולאנשיו לאכלה רק לכהנים לבדם׃,Hebrew
או הלא קראתם בתורה כי בשבתות יחללו הכהנים את השבת במקדש ואין להם עון׃,Hebrew
אבל אני אמר לכם כי יש פה גדול מן המקדש׃,Hebrew
ולו ידעתם מה הוא חסד חפצתי ולא זבח לא הרשעתם את הנקים׃,Hebrew
כי בן האדם הוא גם אדון השבת׃,Hebrew
ויעבר משם אל בית כנסתם׃,Hebrew
והנה שם איש אשר ידו יבשה וישאלוהו לאמר המתר לרפא בשבת למען ימצאו עליו שטנה׃,Hebrew
ויאמר אליהם מי האיש בכם אשר לו כבש אחד ונפל בבור בשבת ולא יחזיק בו ויעלנו׃,Hebrew
ומה יקר אדם מן הכבש לכן מתר להיטיב בשבת׃,Hebrew
ויאמר אל האיש פשט את ידך ויפשט אתה ותרפא ותשב כידו האחרת׃,Hebrew
ויצא הפרושים ויתיעצו עליו לאבדו׃,Hebrew
וידע ישוע ויסר משם וילך אחריו המון עם רב וירפאם כלם׃,Hebrew
ויצו אתם בגערה שלא יגלהו׃,Hebrew
למלאת את אשר דבר ישעיהו הנביא לאמר׃,Hebrew
הן עבדי בחרתי בו ידידי רצתה נפשי נתתי רוחי עליו ומשפט לגוים יוציא׃,Hebrew
לא יצעק ולא ישא ולא ישמע בחוץ קולו׃,Hebrew
קנה רצוץ לא ישבור ופשתה כהה לא יכבנה עד יוציא לנצח משפט׃,Hebrew
ולשמו גוים ייחלו׃,Hebrew
אז הובא אליו איש עור ואלם אשר אחזו שד וירפאהו וידבר האלם וגם ראה׃,Hebrew
וישתוממו כל המון העם ויאמרו הכי זה הוא בן דוד׃,Hebrew
והפרושים כשמעם זאת אמרו זה איננו מגרש את השדים כי אם על ידי בעל זבוב שר השדים׃,Hebrew
וישוע ידע את מחשבותם ויאמר אליהם כל ממלכה הנחלקה על עצמה תחרב וכל עיר ובית הנחלקים על עצמם לא יכונו׃,Hebrew
והשטן אם יגרש את השטן נחלק על עצמו ואיככה תכון ממלכתו׃,Hebrew
ואם אני מגרש את השדים בבעל זבוב בניכם במי הם מגרשים אתם על כן המה יהיו שפטיכם׃,Hebrew
אך אם ברוח אלהים אני מגרש את השדים הנה הגיעה אליכם מלכות האלהים׃,Hebrew
או איך יוכל איש לבוא לבית הגבור ולגזל את כליו אם לא יאסר בראשונה את הגבור ואחר ישסה את ביתו׃,Hebrew
כל אשר איננו אתי הוא לנגדי ואשר איננו מכנס אתי הוא מפזר׃,Hebrew
על כן אני אמר לכם כל חטא וגדוף יסלח לאדם אך גדוף הרוח לא יסלח לאדם׃,Hebrew
וכל אשר ידבר דבר חרפה על בן האדם יסלח לו והמחרף את רוח הקדש לא יסלח לו לא בעולם הזה ולא בעולם הבא׃,Hebrew
או עשו את העץ טוב ופריו טוב או עשו את העץ משחת ופריו משחת כי בפריו נכר העץ׃,Hebrew
ילדי הצפעונים איכה תוכלו למלל טוב ואתם רעים כי משפעת הלב ימלל הפה׃,Hebrew
האיש הטוב מאוצר לבו הטוב מוציא את הטוב והאיש הרע מאוצר הרע מוציא רע׃,Hebrew
ואני אמר לכם כל מלה בטלה אשר ידברו בני האדם יתנו עליה חשבון ביום הדין׃,Hebrew
כי מדבריך תצדק ומדבריך תחיב׃,Hebrew
ויענו מן הסופרים והפרושים ויאמרו רבי חפצנו לראות אות מידך׃,Hebrew
ויען ויאמר אליהם דור רע ומנאף מבקש לו אות ואות לא ינתן לו בלתי אם אות יונה הנביא׃,Hebrew
כי כאשר היה יונה במעי הדג שלשה ימים ושלשה לילות כן יהיה בן האדם בלב האדמה שלשה ימים ושלשה לילות׃,Hebrew
אנשי נינוה יקומו במשפט עם הדור הזה וירשיעוהו כי הם שבו בקריאת יונה והנה פה גדול מיונה׃,Hebrew
מלכת תימן תקום במשפט עם הדור הזה ותרשיענו כי באה מקצות הארץ לשמע את חכמה שלמה והנה פה גדול משלמה׃,Hebrew
והרוח הטמאה אחרי צאתה מן האדם תשטט במקמות ציה לבקש לה מנוחה ולא תמצאנה׃,Hebrew
אז תאמר אשובה אל ביתי אשר יצאתי משם ובאה ומצאה אתו מפנה ומטאטא ומהדר׃,Hebrew
ואחר תלך ולקחה אליה שבע רוחות אחרות רעות ממנה ובאו ושכנו שם והיתה אחרית האדם ההוא רעה מראשיתו כן יהיה גם לדור הרע הזה׃,Hebrew
עודנו מדבר אל המון העם והנה אמו ואחיו עמדו בחוץ מבקשים לדבר אתו׃,Hebrew
ויגד אליו הנה אמך ואחיך עמדים בחוץ ומבקשים לדבר אתך׃,Hebrew
ויען ויאמר אל האיש המגיד לו מי היא אמי ומי הם אחי׃,Hebrew
ויט ידו על תלמידיו ויאמר הנה אמי ואחי׃,Hebrew
כי כל אשר יעשה רצון אבי שבשמים הוא אחי ואחותי ואמי׃,Hebrew
ויהי ביום ההוא ויצא ישוע מן הבית וישב על הים׃,Hebrew
ויקהלו אליו המון עם רב וירד אל האניה וישב בה וכל העם עמדים על שפת הים׃,Hebrew
וירב לדבר אליהם במשלים לאמר הנה הזורע יצא לזרע׃,Hebrew
ובזרעו נפל מן הזרע על יד הדרך ויבא העוף ויאכלהו׃,Hebrew
ויש אשר נפל על מקמות סלע אשר אין לו שם אדמה הרבה וימהר לצמח כי לא היה לו עמק אדמה׃,Hebrew
ויהי כזרח השמש ויצרב וייבש כי לא היה לו שרש׃,Hebrew
ויש אשר נפל בין הקצים ויעלו הקצים וימעכהו׃,Hebrew
ויש אשר נפל על האדמה הטובה ויתן פרי זה מאה שערים וזה ששים וזה שלשים׃,Hebrew
מי אשר אזנים לו לשמע ישמע׃,Hebrew
ויגשו אליו התלמידים ויאמרו למה זה במשלים תדבר אליהם׃,Hebrew
ויען ויאמר כי לכם נתן לדעת את סודות מלכות השמים ולהם לא נתן׃,Hebrew
כי מי שיש לו נתן ינתן לו ויעדיף ומי שאין לו גם את אשר יש לו יקח ממנו׃,Hebrew
על כן במשלים אדבר אליהם כי בראתם לא יראו ובשמעם לא ישמעו אף לא יבינו׃,Hebrew
ותקים בהם נבואת ישעיהו האמרת שמעו שמוע ואל תבינו וראו ראו ואל תדעו׃,Hebrew
כי השמן לב העם הזה ואזניו הכבד ועיניו השע פן יראה בעיניו ובאזניו ישמע ולבבו יבין ושב ורפא לו׃,Hebrew
ואתם אשרי עיניכם כי תראינה ואזניכם כי תשמענה׃,Hebrew
כי אמן אמר אני לכם נביאים וצדיקים רבים נכספו לראת את אשר אתם ראים ולא ראוהו ולשמע את אשר אתם שמעים ולא שמעוהו׃,Hebrew
לכן אתם שמעו נא את משל הזורע׃,Hebrew
כל איש שמע את דבר המלכות ולא יבינהו ובא הרע וחטף את הזרוע בלבבו הוא הנזרע על יד הדרך׃,Hebrew
והנזרע על הסלע הוא השמע את הדבר וימהר ויקחנו בשמחה׃,Hebrew
אך אין לו שרש תחתיו ורק לשעה יעמד ובהיות צרה ורדיפה על אדות הדבר מיד נכשל׃,Hebrew
והנזרע בין הקצים הוא השמע את הדבר ודאגת העולם הזה ומרמת העשר ימעכו את הדבר ופרי לא יהיה לו׃,Hebrew
והנזרע על האדמה הטובה הוא השמע את הדבר ומבין אתו אף יעשה פרי ונתן זה מאה שערים וזה ששים וזה שלשים׃,Hebrew
וישם לפניהם משל אחר לאמר מלכות השמים דומה לאיש אשר זרע זרע טוב בשדהו׃,Hebrew
ויהי בנפל תרדמה על האנשים ויבא איבו ויזרע זונין בתוך החטים וילך לו׃,Hebrew
וכאשר פרח הדשא ויעש פרי ויראו גם הזונין׃,Hebrew
ויגשו עבדי בעל הבית ויאמרו אליו אדנינו הלא זרע טוב זרעת בשדך ומאין לו הזונין׃,Hebrew
ויאמר להם איש איב עשה זאת ויאמרו אליו העבדים היש את נפשך כי נלך ונלקט אתם׃,Hebrew
ויאמר לא פן בלקטכם את הזונין תשרשו גם את החטים׃,Hebrew
הניחו אתם ויגדלו שניהם יחד עד הקציר והיה בעת הקציר אמר לקוצרים לקטו בראשונה את הזונין ואגדו אתם אגדות לשרפם ואת החטים אספו לאוצרי׃,Hebrew
וישם לפניהם משל אחר לאמר מלכות השמים דומה לגרגר של חרדל אשר לקחו איש ויזרעהו בשדהו׃,Hebrew
והוא קטן מכל הזרועים וכאשר צמח גדול הוא מן הירקות והיה לעץ עד אשר יבאו עוף השמים וקננו בענפיו׃,Hebrew
וישא עוד משלו ויאמר מלכות השמים דומה לשאר אשר לקחתו אשה ותטמנהו בשלש סאים קמח עד כי יחמץ כלו׃,Hebrew
כל זאת דבר ישוע במשלים אל המון העם ובבלי משל לא דבר אליהם׃,Hebrew
למלאת את אשר דבר הנביא לאמר אפתחה במשל פי אביעה חידות מני קדם׃,Hebrew
אז שלח ישוע את המון העם ויבא הביתה ויגשו אליו תלמידיו ויאמרו באר נא לנו את משל זוני השדה׃,Hebrew
ויען ויאמר אליהם הזורע את הזרע הטוב הוא בן האדם׃,Hebrew
והשדה הוא העולם והזרע הטוב בני המלכות הם והזונין בני הרע המה׃,Hebrew
והאיב אשר זרעם הוא השטן והקציר הוא קץ העולם והקצרים הם המלאכים׃,Hebrew
והנה כאשר ילקטו הזונין ונשרפו באש כן יהיה בקץ העולם הזה׃,Hebrew
בן האדם ישלח את מלאכיו ולקטו ממלכותו את כל המכשלות ואת כל פעלי האון׃,Hebrew
והשליכו אתם אל תנור האש שם תהיה היללה וחרק השנים׃,Hebrew
אז יזהירו הצדיקים כשמש במלכות אביהם מי אשר אזנים לו לשמע ישמע׃,Hebrew
עוד דומה מלכות השמים לאוצר טמון בשדה אשר מצאו איש ויטמנהו ובשמחתו ילך ומכר את כל אשר לו וקנה את השדה ההוא׃,Hebrew
עוד דומה מלכות השמים לסחר המבקש מרגליות טבות׃,Hebrew
וכאשר מצא מרגלית אחת יקרה מאד הלך לו וימכר את כל אשר לו ויקן אתה׃,Hebrew
עוד דומה מלכות השמים למכמרת אשר הורדה לים ומינים שונים יאספו לתוכה׃,Hebrew
וכאשר נמלאה העלו אתה אל שפת הים וישבו וילקטו את המינים הטובים לתוך הכלים ואת המשחתים השליכו חוצה׃,Hebrew
כן יהיה בקץ העולם יצאו המלאכים והבדילו את הרשעים מתוך הצדיקים׃,Hebrew
והשליכום אל תנור האש שם תהיה היללה וחרק השנים׃,Hebrew
ויאמר אליהם ישוע האתם הבינותם את כל זאת ויאמרו אליו כן אדנינו׃,Hebrew
ויאמר אליהם על כן כל סופר המלמד למלכות השמים דומה לאיש בעל הבית המוציא מאוצרו חדשות וישנות׃,Hebrew
ויהי ככלות ישוע את המשלים האלה ויעבר משם׃,Hebrew
ויבא לארצו וילמד אתם בבית כנסתם עד כי השתוממו ויאמרו מאין לזה החכמה הזאת והגבורות׃,Hebrew
הלא זה הוא בן החרש הלא אמו שמה מרים ואחיו יעקב ויוסי ושמעון ויהודה׃,Hebrew
ואחיותיו הלא כלן אתנו הן ומאין איפוא לו כל אלה׃,Hebrew
ויהי להם למכשול ויאמר ישוע אליהם אין הנביא נקלה כי אם בארצו ובביתו׃,Hebrew
ולא עשה שם גבורות רבות מפני חסר אמונתם׃,Hebrew
בעת ההיא שמע הורדוס שר רבע המדינה את שמע ישוע׃,Hebrew
ויאמר אל נעריו זה הוא יוחנן המטביל והוא קם מן המתים על כן הגבורות פעלות בו׃,Hebrew
כי הורדוס תפש את יוחנן ויאסרהו וישימהו בבית הסהר בגלל הורודיה אשת פילפוס אחיו׃,Hebrew
כי יוחנן אמר אליו לא נכון היתה לך לאשה׃,Hebrew
ויבקש המיתו אך ירא את ההמון כי לנביא חשבו אתו׃,Hebrew
ויהי ביום הלדת הורדוס ותרקד בת הורודיה בתוכם ותיטב בעיני הורדוס׃,Hebrew
וישבע לה ויאמר מה תשאל נפשך ואתן לך׃,Hebrew
ואמה שמה את הדברים בפיה ותשאל לאמר תנה לי פה בקערה את ראש יוחנן המטביל׃,Hebrew
ויעצב המלך אך בעבור השבועה והמסבים עמו צוה לתת לה׃,Hebrew
וישלח וישא את ראש יוחנן מעליו בבית הסהר׃,Hebrew
ויביאו את ראשו בקערה ויתנו לנערה ותביאהו אל אמה׃,Hebrew
ויגשו תלמידיו וישאו את גויתו ויקברוה וילכו ויגידו לישוע׃,Hebrew
ויהי כשמעו את זאת ויסר משם באניה אל מקום חרבה לבדד וישמעו המון העם וילכו אחריו ברגליהם מן הערים׃,Hebrew
ויצא ישוע וירא המון עם רב ויהמו מעיו עליהם וירפא את החלשים אשר בהם׃,Hebrew
ויהי לפנות ערב ויגשו אליו תלמידיו ויאמרו המקום חרב וגם נטה היום שלחה את המון העם וילכו אל הכפרים לקנות להם אכל׃,Hebrew
ויאמר אליהם אינם צריכים ללכת תנו אתם להם לאכל׃,Hebrew
ויאמרו אליו אין לנו פה כי אם חמשת ככרות לחם ושני דגים׃,Hebrew
ויאמר הביאום אלי הלם׃,Hebrew
ויצו את העם לשבת על הדשא ויקח את חמשת ככרות הלחם ואת שני הדגים וישא עיניו השמימה ויברך ויפרס ויתן את הלחם לתלמידים והתלמידים נתנו לעם׃,Hebrew
ויאכלו כלם וישבעו וישאו מן הפתותים הנותרים שנים עשר סלים מלאים׃,Hebrew
והאכלים היו כחמשת אלפי איש מלבד הנשים והטף׃,Hebrew
ויאץ ישוע בתלמידיו לרדת באניה לעבר לפניה אל עבר הים עד אשר ישלח את העם׃,Hebrew
ואחרי שלחו את העם עלה ההרה בדד להתפלל ויהי ערב והוא לבדו שמה׃,Hebrew
והאניה הלכה בתוך הים ותטרף מן הגלים כי הרוח לנגדה׃,Hebrew
ויהי באשמרת הרביעית ויבא אליהם ישוע מתהלך על פני הים׃,Hebrew
והתלמידים בראתם אותו מתהלך על פני הים נבהלו לאמר מראה רוח הוא ויצעקו מפחד׃,Hebrew
וידבר ישוע פתאם אליהם חזקו כי אני הוא אל תיראו׃,Hebrew
ויען פטרוס ויאמר אליו אם אתה הוא אדני צוה נא כי אבא אליך על המים׃,Hebrew
ויאמר בוא וירד פטרוס מן האניה ויתהלך על המים לבוא אל ישוע׃,Hebrew
ויהי כראתו את הרוח כי חזקה היא ויירא ויחל לטבע ויצעק לאמר אדני הושיעני׃,Hebrew
וימהר ישוע לשלח את ידו ויחזק בו ויאמר אליו קטן האמונה למה לחק לבך׃,Hebrew
הם עלו אל האניה והרוח שככה׃,Hebrew
ואנשי האניה נגשו וישתחוו לו לאמר באמת בן אלהים אתה׃,Hebrew
ויעברו את הים ויבאו ארצה גניסר׃,Hebrew
ויכירו אתו אנשי המקום ההוא וישלחו אל כל סביבותיהם ויביאו אליו את כל החולים׃,Hebrew
ויבקשו ממנו כי יגעו רק בציצת בגדו וכל הנגעים נושעו׃,Hebrew
אז באו אל ישוע הסופרים והפרושים אשר מירושלים׃,Hebrew
ויאמרו מדוע תלמידיך עברים את קבלת הזקנים כי אינם רחצים את ידיהם באכלם לחם׃,Hebrew
ויען ויאמר אליהם מדוע גם אתם עברים את מצות אלהים בעבור קבלתכם׃,Hebrew
כי אלהים צוה לאמר כבד את אביך ואת אמך ומקלל אביו ואמו מות יומת׃,Hebrew
ואתם אמרים האמר לאביו ולאמו קרבן כל מה שאתה נהנה לי אין עליו לכבד את אביו ואת אמו׃,Hebrew
ותפרו את דבר האלהים בעבור קבלתכם׃,Hebrew
חנפים היטב נבא עליכם ישעיהו לאמר׃,Hebrew
העם הזה נגש בפיו ובשפתיו כבדוני ולבו רחק ממני׃,Hebrew
ותהו יראתם אתי מצות אנשים מלמדים׃,Hebrew
ויקרא אל העם ויאמר להם שמעו והבינו׃,Hebrew
לא הבא אל הפה יטמא את האדם כי אם היוצא מן הפה הוא מטמא את האדם׃,Hebrew
ויגשו אליו תלמידיו ויאמרו הידעת כי הפרושים בשמעם את הדבר הזה נכשלו בו׃,Hebrew
ויען ויאמר כל מטע אשר לא נטע אבי שבשמים עקור יעקר׃,Hebrew
הניחו אותם מנהלים עורים המה לעורים וכי יוליך עור את העור ונפלו שניהם בתוך הבור׃,Hebrew
ויען פטרוס ויאמר אליו באר לנו את המשל הזה׃,Hebrew
ויאמר ישוע עדנה גם אתם באין בינה׃,Hebrew
העוד לא תשכילו כי כל הבא אל הפה יורד אל הכרש וישפך משם למוצאות׃,Hebrew
אבל היוצא מן הפה יוצא מן הלב והוא מטמא את האדם׃,Hebrew
כי מן הלב יוצאות מחשבות רע רציחות נאופים זנונים גנבות עדיות שקר וגדופים׃,Hebrew
אלה הם המטמאים את האדם אבל אכול בלי נטילת ידים לא יטמא את האדם׃,Hebrew
ויצא ישוע משם ויסר אל גלילות צור וצידון׃,Hebrew
והנה אשה כנענית יצאה מן הגבולות ההם ותצעק אליו לאמר חנני אדני בן דוד כי בתי מענה מאד על ידי שד׃,Hebrew
והוא לא ענה אתה דבר ויגשו תלמידיו ויבקשו ממנו לאמר שלחה כי צעקת היא אחרינו׃,Hebrew
ויען ויאמר לא שלחתי כי אם אל הצאן האבדות לבית ישראל׃,Hebrew
והיא באה ותשתחו לו לאמר אדני עזרני׃,Hebrew
ויען ויאמר לא טוב לקחת את לחם הבנים ולהשליכו לצעירי הכלבים׃,Hebrew
ותאמר כן אדני אפס כי גם צעירי הכלבים יאכלו מפרורים הנפלים מעל שלחן אדניהם׃,Hebrew
ויען ישוע ויאמר אליה אשה גדלה אמונתך יהי לך כרצונך ותרפא בתה מן השעה ההיא׃,Hebrew
ויעבר ישוע משם ויבא אל ים הגליל ויעל ההרה וישב שם׃,Hebrew
ויבאו אליו המון עם רב ועמהם פסחים עורים חרשים קטעים ורבים כהמה ויפילום לרגלי ישוע וירפאם׃,Hebrew
ויתמהו העם בראותם את האלמים מדברים והקטעים בריאים והפסחים מתהלכים והעורים ראים וישבחו את אלהי ישראל׃,Hebrew
ויקרא ישוע אל תלמידיו ויאמר נכמרו רחמי על העם כי זה שלשת ימים עמדו עמדי ואין להם מה לאכל ואינני אבה לשלחם רעבים פן יתעלפו בדרך׃,Hebrew
ויאמרו אליו התלמידים מאין לנו די לחם במדבר להשביע את ההמון הגדול הזה׃,Hebrew
ויאמר ישוע אליהם כמה ככרות לחם לכם ויאמרו שבע ומעט דגים קטנים׃,Hebrew
ויצו את המון העם לשבת לארץ׃,Hebrew
ויקח את שבע ככרות הלחם ואת הדגים ויברך ויפרס ויתן אל התלמידים והתלמידים נתנו לעם׃,Hebrew
ויאכלו כלם וישבעו וישאו מן הפתותים הנותרים שבעה דודים מלאים׃,Hebrew
והאכלים היו ארבעת אלפי איש מלבד הנשים והטף׃,Hebrew
וישלח את העם וירד באניה ויבא אל גבול מגדלא׃,Hebrew
ויגשו הפרושים והצדוקים לנסותו וישאלו מאתו להראותם אות מן השמים׃,Hebrew
ויען ויאמר להם בערב תאמרו יום צח יהיה כי אדמו השמים׃,Hebrew
ובבקר תאמרו היום סער כי אדמו והתקדרו השמים חנפים אתם את פני השמים ידעתם לבחן ואתות העתים לא תוכלו׃,Hebrew
דור רע ומנאף בקש לו אות ואות לא ינתן לו בלתי אם אות יונה הנביא ויעזבם וילך לו׃,Hebrew
וכבוא התלמידים אל עבר הים שכחו לקחת אתם לחם׃,Hebrew
ויאמר ישוע אליהם ראו והשמרו לכם משאר הפרושים והצדוקים׃,Hebrew
ויחשבו בלבבם לאמר כי לא לקחנו אתנו לחם׃,Hebrew
וידע ישוע ויאמר אליהם קטני האמונה מה תחשבו בלבבכם כי לא לקחתם אתכם לחם׃,Hebrew
העוד לא תשכילו ולא תזכרו את חמשת ככרות הלחם לחמשת אלפי איש וכמה סלים נשאתם׃,Hebrew
ואת שבע ככרות לחם לארבעת אלפי איש וכמה דודים נשאתם׃,Hebrew
איך לא תבינו כי לא על הלחם אמרתי אליכם השמרו לכם משאר הפרושים והצדוקים׃,Hebrew
אז הבינו כי לא אמר להשמר משאר הלחם כי אם מלמוד הפרושים והצדוקים׃,Hebrew
ויהי כבוא ישוע אל גלילות קיסרין של פילפוס וישאל את תלמידיו לאמר מה אמרים האנשים עלי מי הוא בן האדם׃,Hebrew
ויאמרו יש אמרים יוחנן המטביל הוא ואחרים אמרים אליהו ויש אמרים ירמיהו או אחד מן הנביאים׃,Hebrew
ויאמר אליהם ואתם מה תאמרו מי אני׃,Hebrew
ויען שמעון פטרוס ויאמר אתה הוא המשיח בן אלהים חיים׃,Hebrew
ויען ויאמר אליו אשריך שמעון בר יונה כי בשר ודם לא גלה לך את זאת כי אם אבי שבשמים׃,Hebrew
ואף אני אמר אליך כי אתה פטרוס ועל הסלע הזה אבנה את קהלתי ושערי שאול לא יגברו עליה׃,Hebrew
ואתן לך את מפתחות מלכות השמים וכל אשר תאסר על הארץ אסור יהיה בשמים וכל אשר תתיר על הארץ מתר יהיה בשמים׃,Hebrew
אז צוה את התלמידים בגערה לבלתי הגיד לאיש כי הוא ישוע המשיח׃,Hebrew
מן העת ההיא החל ישוע להורות את תלמידיו שהוא צריך ללכת ירושלים ויענה הרבה בידי הזקנים והכהנים הגדולים והסופרים ויהרג וביום השלישי קום יקום׃,Hebrew
ויקחהו פטרוס ויחל לגער בו לאמר חס לך אדני אל יהי לך כזאת׃,Hebrew
ויפן ויאמר לפטרוס סור מעלי השטן למכשול אתה לי כי אין לבך לדברי אלהים כי אם לדברי בני אדם׃,Hebrew
ויאמר ישוע אל תלמידיו איש כי יחפץ ללכת אחרי יכחש בנפשו ונשא את צלבו והלך אחרי׃,Hebrew
כי כל אשר יחפץ להושיע את נפשו תאבד נפשו ממנו וכל אשר תאבד לו נפשו למעני הוא ימצאנה׃,Hebrew
כי מה יועיל האדם כי יקנה את כל העולם ונפשו תשחת או מה יתן האדם פדיון נפשו׃,Hebrew
כי עתיד בן האדם לבוא בכבוד אביו עם מלאכיו ואז ישלם לכל איש כמעשהו׃,Hebrew
אמן אמר אני לכם כי יש מן העמדים פה אשר לא יטעמו מות עד כי יראו את בן האדם בא במלכותו׃,Hebrew
ומקץ ששת ימים לקח לו ישוע את פטרוס ואת יעקב ואת יוחנן אחיו ויעלם בדד על הר גבוה׃,Hebrew
וישתנה לעיניהם ויזהירו פניו כשמש ובגדיו כאור הלבינו׃,Hebrew
והנה נראו אליהם משה ואליהו מדברים אתו׃,Hebrew
ויען פטרוס ויאמר אל ישוע אדני טוב היותנו פה אם תחפץ נעשה נא פה שלש סכות לך אחת ולמשה אחת ולאליהו אחת׃,Hebrew
עודנו מדבר והנה ענן אור הצל עליהם והנה קול מתוך הענן אמר זה בני ידידי אשר רציתי בו אליו תשמעון׃,Hebrew
ויהי כשמע התלמידים ויפלו על פניהם וייראו מאד׃,Hebrew
ויגש ישוע ויגע בם ויאמר קומו ואל תיראו׃,Hebrew
וישאו עיניהם ולא ראו איש בלתי את ישוע לבדו׃,Hebrew
וברדתם מן ההר צוה ישוע אתם לאמר לא תגידו לאיש את דבר המראה עד אם קם בן האדם מעם המתים׃,Hebrew
וישאלהו תלמידיו לאמר למה זה אמרים הסופרים כי אליהו בוא יבוא בראשונה׃,Hebrew
ויען ישוע ויאמר אליהם הנה אליהו בא בראשונה והשיב את הכל׃,Hebrew
אבל אמר אני לכם כי אליהו כבר בא ולא הכירהו ויעשו בו כרצונם וכן גם בן האדם יענה על ידם׃,Hebrew
אז הבינו התלמידים כי על יוחנן המטביל דבר אליהם׃,Hebrew
ויהי כבואם אל המון העם ויגש אליו איש ויכרע על ברכיו לנגדו׃,Hebrew
ויאמר אדני רחם נא על בני כי מכה ירח הוא וחליו רע כי פעמים רבות הוא נפל באש ופעמים רבות אל תוך המים׃,Hebrew
ואביא אתו אל תלמידיך ולא יכלו לרפא לו׃,Hebrew
ויען ישוע ויאמר הוי דור בלתי מאמין ופתלתל עד מתי אהיה עמכם עד מתי אסבל אתכם הביאו אותו אלי הנה׃,Hebrew
ויגער בו ישוע ויצא השד ממנו וירפא הנער מן השעה ההיא׃,Hebrew
ויגשו התלמידים אל ישוע והוא לבדו ויאמרו מדוע אנחנו לא יכלנו לגרשו׃,Hebrew
ויאמר ישוע אליהם מפני אשר אינכם מאמינים כי אמן אמר אני לכם אם יש לכם אמונה כגרגר החרדל ואמרתם אל ההר הזה העתק מזה שמה ונעתק ממקומו ואין דבר אשר יבצר מכם׃,Hebrew
אבל המין הזה לא יצא כי אם בתפלה ובצום׃,Hebrew
ויהי בהתהלכם בארץ הגליל ויאמר אליהם ישוע עתיד בן האדם להמסר בידי אנשים׃,Hebrew
ויהרגהו וביום השלישי קום יקום ויתעצבו מאד׃,Hebrew
ויהי כבואם אל כפר נחום ויגשו אל פטרוס גבי מחצית השקל ויאמרו הלא יתן רבכם את מחצית השקל׃,Hebrew
ויאמר הן ובבואו הביתה קדם אתו ישוע לשאל מה דעתך שמעון מלכי הארץ ממי יקחו מכס ומס מאת בניהם או מאת הזרים׃,Hebrew
ויאמר פטרוס אליו מאת הזרים ויאמר לו ישוע אם כן אפוא הבנים חפשים המה׃,Hebrew
אך למען לא נהיה להם למכשול לך אל הים והשלכת אל תוכו חכה ואת הדג הראשון אשר יעלה שאהו וכאשר תפתח את פיו תמצא בו אסתירא אותו קח לך ונתת להם בעדי ובעדך׃,Hebrew
בשעה ההיא נגשו התלמידים אל ישוע ויאמרו מי אפוא גדול מחבריו במלכות השמים׃,Hebrew
ויקרא ישוע אליו ילד קטן ויעמידהו בתוכם׃,Hebrew
ויאמר אמן אמר אני לכם אם לא תשובו להיות כילדים לא תבוא אל מלכות השמים׃,Hebrew
לכן כל המשפיל את עצמו כילד הזה הוא הגדול במלכות השמים׃,Hebrew
וכל אשר יקבל ילד אחד כזה בשמי אותי הוא מקבל׃,Hebrew
וכל המכשיל את אחד מן הקטנים האלה המאמינים בי נוח לו שיתלה פלח רכב על צוארו וטבע במצולות ים׃,Hebrew
אוי לעולם מפני המכשלים כי המכשלים צריכים לבוא אבל אוי לאיש ההוא אשר על ידו יבוא המכשול׃,Hebrew
ואם תכשילך ידך או רגלך קצץ אותה והשלך ממך טוב לך לבוא לחיים פסח או קטע מהיות לך שתי ידים או שתי רגלים ותשלך אל אש עולם׃,Hebrew
ואם עינך תכשליך נקר אותה והשלך ממך טוב לך לבוא לחיים בעין אחת מהיות לך שתי עינים ותשלך אל אש גיהנם׃,Hebrew
ראו פן תבזו אחד wקטנים האלה כי אמר אני לכם כי מלאכיהם ראים תמיד את פני אבי שבשמים׃,Hebrew
כי בא בן האדם להושיע את האבד׃,Hebrew
מה דעתכם כי יהיו לאיש מאה כבשים ותעה אחד מהם הלא יעזב את התשעים ותשעה על ההרים והלך לבקש את התעה׃,Hebrew
והיה כאשר ימצאהו אמן אמר אני לכם כי ישמח עליו יותר מעל התשעים ותשעה אשר לא תעו׃,Hebrew
כן איננו רצון מלפני אביכם שבשמים כי יאבד אחד מן הקטנים האלה׃,Hebrew
וכי יחטא לך אחיך לך והוכחת אותו בינך ובינו לבדו ואם ישמע אליך קנית לך אחיך׃,Hebrew
ואם לא ישמע קח עמך עוד אחד או שנים למען על פי שנים או שלשה עדים יקום כל דבר׃,Hebrew
ואם לא ישמע אליהם הגד אל הקהל ואם לא ישמע גם אל הקהל והיה לך כגוי וכמוכס׃,Hebrew
אמן אמר אני לכם כל אשר תאסרו על הארץ אסור יהיה בשמים וכל אשר תתירו על הארץ מתר יהיה בשמים׃,Hebrew
ועוד אמר אני לכם שנים מכם כי יועצו יחדו בארץ על כל דבר אשר ישאלו היה יהיה להם מאת אבי שבשמים׃,Hebrew
כי בכל מקום אשר שנים או שלשה נאספו בשמי שם אני בתוכם׃,Hebrew
ויגש אליו פטרוס ויאמר לו אדני כמה פעמים יחטא לי אחי וסלחתי לו העד שבע פעמים׃,Hebrew
ויאמר אליו ישוע לא אמר לך עד שבע פעמים כי אם עד שבעים ושבע׃,Hebrew
על כן דומה מלכות השמים למלך בשר ודם אשר חפץ לעשות חשבון עם עבדיו׃,Hebrew
וכאשר החל לחשב הובא לפניו איש אשר חיב לו עשרת אלפים ככרי כסף׃,Hebrew
ולא היה לו לשלם ויצו אדניו למכר אותו ואת אשתו ואת בניו ואת כל אשר לו וכן ישלם׃,Hebrew
ויפל העבד וישתחו לו לאמר אדני הארך לי אפך ואת כל אשלמה לך׃,Hebrew
ויהמו רחמי אדוני העבד ההוא ויפטרהו וישמט לו את החוב׃,Hebrew
ויצא העבד ההוא מלפניו וימצא אחד מחבריו העבדים והוא חיב לו מאה דינרים ויחזק בו ויחנקהו לאמר שלם את אשר אתה חיב לי׃,Hebrew
ויפל חברו לפני רגליו ויבקש ממנו לאמר הארך לי אפך ואשלמה לך הכל׃,Hebrew
והוא מאן וילך וישליכהו במשמר עד כי ישלם לו את חובו׃,Hebrew
וחבריו העבדים ראו את הנעשה ויעצבו מאד ויבאו ויגידו לאדניהם את כל אשר נעשה׃,Hebrew
ויקרא אליו אדניו ויאמר לו אתה העבד הרע את כל החוב ההוא השמטתי לך יען אשר בקשת ממני׃,Hebrew
הלא היה לך גם אתה לרחם על העבד חברך כאשר רחמתי אני עליך׃,Hebrew
ויקצף אדניו ויסגר אותו למיסרים עד כי ישלם את כל חובו׃,Hebrew
ככה יעשה לכם גם אבי שבשמים אם לא תסלחו איש איש לאחיו בכל לבבכם את חטאתם׃,Hebrew
ויהי ככלות ישוע לדבר את הדברים האלה ויסע מן הגליל ויבא אל גבול יהודה בעבר הירדן׃,Hebrew
וילכו אחריו המון עם רב וירפאם שם׃,Hebrew
ויגשו אליו הפרושים לנסותו לאמר היוכל איש לשלח את אשתו על כל דבר׃,Hebrew
ויען ויאמר אליהם הלא קראתם כי עשה בראשית זכר ונקבה עשה אתם׃,Hebrew
ואמר על כן יעזב איש את אביו ואת אמו ודבק באשתו והיו שניהם לבשר אחד׃,Hebrew
אם כן אינם עוד שנים כי אם בשר אחד לכן את אשר חבר האלהים אל יפרידנו האדם׃,Hebrew
ויאמרו אליו ולמה זה צוה משה לתת לה ספר כריתת ולשלחה׃,Hebrew
ויאמר אליהם בעבור קשי לבבכם הניח לכם משה לשלח את נשיכם אך מראש לא היתה ככה׃,Hebrew
ואני אמר לכם המשלח את אשתו בלתי על דבר זנות ולקח לו אחרת נאף הוא והלקח את הגרושה נאף הוא׃,Hebrew
ויאמרו אליו התלמידים אם ככה הוא ענין איש ואשתו לא טוב לקחת אשה׃,Hebrew
ויאמר אליהם לא יוכל כל אדם קבל את הדבר הזה כי אם אלה אשר נתן להם להבין׃,Hebrew
יש סריסים אשר נולדו כן מבטן אמם ויש סריסים המסרסים על ידי אדם ויש סריסים אשר סרסו את עצמם למען מלכות השמים מי שיוכל לקבל יקבל׃,Hebrew
אז יביאו אליו ילדים למען ישים עליהם את ידיו ויתפלל עליהם ויגערו בם התלמידים׃,Hebrew
והוא ישוע אמר הניחו לילדים ואל תמנעום מבוא אלי כי לאלה מלכות השמים׃,Hebrew
וישם את ידיו עליהם ויעבר משם׃,Hebrew
והנה איש נגש אליו ויאמר רבי הטוב אי זה הטוב אשר אעשנו לקנות חיי עולמים׃,Hebrew
ויאמר אליו מה תקראני טוב אין טוב כי אם אחד האלהים ואם חפצך לבוא אל החיים שמר את המצות׃,Hebrew
ויאמר אליו מה הנה ויאמר ישוע אלה הן לא תרצח לא תנאף לא תגנב לא תענה עד שקר׃,Hebrew
כבד את אביך ואת אמך ואהבת לרעך כמוך׃,Hebrew
ויאמר אליו הבחור את כל אלה שמרתי מנעורי ומה חסרתי עוד׃,Hebrew
ויאמר ישוע אליו אם חפצך להיות שלם לך מכר את רכשך ותן לעניים והיה לך אוצר בשמים ושוב הלם ולך אחרי׃,Hebrew
ויהי כשמע הבחור את הדבר הזה וילך משם נעצב כי היו לו נכסים רבים׃,Hebrew
ויאמר ישוע אל תלמידיו אמן אמר אני לכם קשה לעשיר לבוא אל מלכות השמים׃,Hebrew
ועוד אני אמר לכם כי נקל לגמל לעבר דרך נקב המחט מבא עשיר אל מלכות האלהים׃,Hebrew
והתלמידים כשמעם זאת השתוממו מאד ויאמרו מי אפוא יוכל להושע׃,Hebrew
ויבט בן ישוע ויאמר להם מבני אדם יפלא הדבר אבל מהאלהים לא יפלא כל דבר׃,Hebrew
ויען פטרוס ויאמר אליו הן אנחנו עזבנו את הכל ונלך אחריך מה יהיה לנו׃,Hebrew
ויאמר ישוע אליהם אמן אמר אני לכם אתם ההלכים אחרי בהתחדש הבריאה כאשר ישב בן האדם על כסא כבודו תשבו גם אתם על שנים עשר כסאות לשפט את שנים עשר שבטי ישראל׃,Hebrew
וכל איש אשר עזב את בתיו ואת אחיו ואת אחיותיו ואת אביו ואת אמו ואת אשתו ואת בניו ואת שדותיו למען שמי הוא יקח מאה שערים וחיי עולמים יירש׃,Hebrew
ואולם רבים מן הראשונים אשר יהיו אחרונים ומן האחרונים יהיו ראשונים׃,Hebrew
כי דומה מלכות השמים לאדם בעל בית אשר השכים לצאת בבקר לשכר פעלים לכרמו׃,Hebrew
והתנה עם הפעלים שכר דינר ליום וישלחם אל כרמו׃,Hebrew
ויצא בשעה השלישית וירא אחרים עמדים בטלים בשוק׃,Hebrew
ויאמר להם לכו גם אתם אל כרמי וכישר אתן לכם וילכו׃,Hebrew
ויצא גם בשעה הששית גם בתשיעית ויעש כדבר הזה׃,Hebrew
ויצא בשעת עשתי עשרה וימצא אחרים עמדים ויאמר אליהם למה אתם עמדים פה בטלים כל היום׃,Hebrew
ויאמרו לו כי לא שכר אותנו איש ויאמר אליהם לכו גם אתם אל הכרם וכישר יתן לכם׃,Hebrew
ויהי בערב ויאמר בעל הכרם אל פקידו קרא את הפעלים ושלם להם את שכרם החל באחרונים וכלה בראשונים׃,Hebrew
ויבאו הנשכרים בשעת אחת עשרה ויקחו איש איש דינר אחד׃,Hebrew
ובבא הראשונים דמו בנפשם כי יקחו יותר ויקחו גם הם איש איש דינר אחד׃,Hebrew
ויהי בקחתם וילונו על בעל הבית לאמר׃,Hebrew
אלה האחרונים לא עשו כי אם שעה אחת ואתה השויתם אלינו אשר סבלנו את כבד היום ואת חמו׃,Hebrew
ויען ויאמר אל אחד מהם רעי לא עשקתיך הלא שכר דינר התנית עמי׃,Hebrew
קח את שלך ולך ואני רצוני לתת גם לזה האחרון כמו לך׃,Hebrew
הלא אוכל לעשות בשלי כרצוני האם תרע עינך על אשר טוב אנכי׃,Hebrew
ככה יהיו האחרונים ראשונים והראשונים יהיו אחרונים כי רבים הם הקרואים ומעטים הנבחרים׃,Hebrew
ויהי כעלות ישוע ירושלים ויקח אליו את שנים העשר לבדם ויאמר להם בדרך׃,Hebrew
הננו עלים ירושלימה ובן האדם ימסר לראשי הכהנים ולסופרים והרשיעהו למות׃,Hebrew
ומסרו אותו לגוים להתל בו ולהכות אותו בשוטים ולצלב אותו וביום השלישי קום יקום׃,Hebrew
אז נגשה אליו אם בני זבדי עם בניה ותשתחו לו לבקש ממנו דבר׃,Hebrew
ויאמר אליה מה בקשתך ותאמר אליו אמר נא כי ישבו שני בני אלה אחד לימינך ואחד לשמאלך במלכותך׃,Hebrew
ויען ישוע ויאמר לא ידעתם את אשר שאלתם היכל תוכלו שתות את הכוס אשר אני עתיד לשתותו והטבל בטבילה אשר אני נבטל בה ויאמרו אליו נוכל׃,Hebrew
ויאמר אליהם הן את כוסי תשתו ובטבילה אשר אני נטבל בה תטבלו אך שבת לימימי ולשמאלי אין בידי לתתה בלתי לאשר הוכן להם מאת אבי׃,Hebrew
ויהי כאשר שמעו זאת העשרה ויכעסו אל שני האחים׃,Hebrew
וישוע קרא להם ויאמר אתם ידעתם כי שרי הגוים רדים בהם והגדולים שלטים עליהם׃,Hebrew
ואתם אל יהי כן ביניכם כי אם החפז להיות גדול בכם יהי לכם למשרת׃,Hebrew
והחפץ להיות בכם לראש יהי לכם עבד׃,Hebrew
כאשר בן האדם לא בא למען ישרתוהו כי אם לשרת ולתת את נפשו כפר תחת רבים׃,Hebrew
ויהי כצאתם מיריחו וילך אחריו המון עם רב׃,Hebrew
והנה שני עורים ישבים על יד הדרך וישמעו כי ישוע עבר ויצעקו לאמר חננו נא אדנינו בן דוד׃,Hebrew
ויגער בם העם להשתיקם והם הרבו לצעק ויאמרו אדנינו חננו נא בן דוד׃,Hebrew
ויעמד ישוע ויקרא להם ויאמר מה תחפצו ואעשה לכם׃,Hebrew
ויאמרו אליו אדנינו עשה שתפקחנה עינינו׃,Hebrew
ורחמי ישוע נכמרו ויגע בעיניהם ופתאם החלו עיניהם לראות וילכו אחריו׃,Hebrew
ויהי כאשר קרבו לירושלים ובאו אל בית פגי בהר הזיתים וישלח ישוע שנים מן התלמידים׃,Hebrew
ויאמר אליהם לכו אל הכפר אשר ממולכם שם תמצאו אתון אסורה ועיר עמה התירו אתם והביאו אלי׃,Hebrew
וכי יאמר איש אליכם דבר ואמרתם האדון צריך להם וברגע ישלחם׃,Hebrew
וכל זאת היתה למלאת הנאמר ביד הנביא לאמר׃,Hebrew
אמרו לבת ציון הנה מלכך יבוא לך עני ורכב על חמור ועל עיר בן אתנות׃,Hebrew
וילכו התלמידים ויעשו כאשר צוה אתם ישוע׃,Hebrew
ויביאו את האתון ואת העיר וישימו עליהם את בגדיהם וירכיבהו עליהם׃,Hebrew
ורב ההמון פרשו את בגדיהם על הדרך ואחרים כרתו ענפי עצים וישטחום על הדרך׃,Hebrew
והמון העם ההלכים לפניו ואחריו קראו לאמר הושע נא לבן דוד ברוך הבא בשם יהוה הושע נא במרומים׃,Hebrew
ויהי בבאו ירושלים ותהם כל העיר לאמר מי הוא זה׃,Hebrew
ויאמרו המני העם זה הוא הנביא ישוע מנצרת אשר בגליל׃,Hebrew
ויבא ישוע אל מקדש האלהים ויגרש משם את כל המוכרים והקונים במקדש ויהפך את שלחנות השלחנים ואת מושבות מכרי היונים׃,Hebrew
ויאמר אליהם הן כתוב כי ביתי בית תפלה יקרא ואתם שמתם אתו למערת פריצים׃,Hebrew
ויגשו אליו עורים ופסחים במקדש וירפאם׃,Hebrew
ויהי כראות הכהנים הגדולים והסופרים את הנפלאות אשר עשה ואת הילדים הצעקים במקדש ואמרים הושע נא לבן דוד ויחר להם׃,Hebrew
ויאמרו אליו השמע אתה את אשר אלה אמרים ויאמר ישוע אליהם כן הכי קרא לא קראתם מפי עוללים ויונקים יסדת עז׃,Hebrew
ויעזבם ויצא מחוץ לעיר אל בית היני וילן שם׃,Hebrew
ובבקר שב אל העיר והוא רעב׃,Hebrew
וירא תאנה אחת על הדרך ויקרב אליה ולא מצא בה מאומה מלבד העלים ויאמר אליה מעתה לא יהיה ממך פרי עד עולם ותיבש התאנה פתאם׃,Hebrew
ויראו התלמידים ויתמהו לאמר איך יבשה התאנה פתאם׃,Hebrew
ויען ישוע ויאמר אליהם אמן אמר אני לכם אם תהיה לכם אמונה ואינכם מסתפקים לא לבד כמעשה התאנה הזאת תעשו כי גם באמרכם אל ההר הזה הנשא והעתק אל תוך הים היו תהיה׃,Hebrew
וכל אשר תשאלו בתפלה ואתם מאמינים תקחהו׃,Hebrew
ויבא אל המקדש ויהי בלמדו שם ויגשו אליו ראשי הכהנים וזקני העם ויאמרו באי זו רשות אתה עשה אלה ומי נתן לך הרשות הזאת׃,Hebrew
ויען יושע ויאמר אליהם גם אני אשאלה אתכם דבר אחד אשר אם תגידו אתו לי גם אני אגיד לכם באי זו רשות אני עשה אלה׃,Hebrew
טבילת יוחנן מאין היתה המן השמים אם מבני אדם ויחשבו בלבבם לאמר׃,Hebrew
אם נאמר מן השמים יאמר אלינו מדוע אפוא לא האמונתם לו ואם נאמר מבני אדם יראים אנחנו את המון העם כי כלם חשבים את יוחנן לנביא׃,Hebrew
ויענו את ישוע ויאמרו לא ידענו ויאמר אליהם גם אני לא אמר לכם באי זו רשות אני עשה אלה׃,Hebrew
אבל מה דעתכם איש היה ולו שני בנים ויגש אל הראשון ויאמר בני לך היום ועבד בכרמי׃,Hebrew
ויען ויאמר אינני אבא ואחרי כן נחם וילך׃,Hebrew
ויגש אל השני וידבר כזאת גם אליו ויען ויאמר הנני אדני ולא הלך׃,Hebrew
מי משניהם עשה את רצון האב ויאמרו אליו הראשון ויאמר להם ישוע אמן אמר אני לכם המוכסים והזונות יקדמו אתכם לבוא אל מלכות האלהים׃,Hebrew
כי יוחנן בא אליכם בדרך צדקה ולא האמנתם לו אבל המוכסים והזונות הם האמינו לו ואתם ראיתם ולא שבתם אחרי כן להאמין לו׃,Hebrew
משל אחר שמעו איש בעל בית היה ויטע האיש כרם ויעש גדר סביב לו ויחצב יקב ויבן מגדל בתוכו ויתנהו אל כרמים וילך בדרך מרחוק׃,Hebrew
ויהי בהגיע עת האסיף וישלח עבדיו אל הכרמים לקחת את פריו׃,Hebrew
ויחזיקו הכרמים בעבדיו את זה הכו ואת זה הרגו ואת זה סקלו׃,Hebrew
ויוסף שלח עבדים אחרים רבים מן הראשונים ויעשו ככה גם להם׃,Hebrew
ובאחרונה שלח אליהם את בנו באמרו מפני בני יגורו׃,Hebrew
ויהי כראות הכרמים את הבן ויאמרו איש אל אחיו זה הוא היורש לכו ונהרגהו ונאחזה בנחלתו׃,Hebrew
ויחזיקו בו וידחפוהו אל מחוץ לכרם ויהרגו אתו׃,Hebrew
והנה כבוא בעל הכרם מה יעשה לכרמים ההם׃,Hebrew
ויאמרו אליו ירע לרעים ויאבדם ואת הכרם יתן לכרמים אחרים אשר ישיבו לו את הפרי בעתו׃,Hebrew
ויאמר ישוע אליהם הכי קרא לא קראתם בכתובים אבן מאסו הבונים היתה לראש פנה מאת יהוה היתה זאת היא נפלאת בעינינו׃,Hebrew
על כן אני אמר לכם כי תקח מכם מלכות האלהים ותנתן לגוי אשר יעשה את פריה׃,Hebrew
והנפל על האבן ההיא ישבר ואשר תפל עליו תשחקהו׃,Hebrew
ויהי כשמע הכהנים הגדולים והפרושים את משליו ויבינו כי עליהם דבר׃,Hebrew
ויבקשו לתפשו אך יראו מפני המון העם כי לנביא חשבהו׃,Hebrew
ויען ישוע ויסף דבר במשלים אליהם לאמר׃,Hebrew
דומה מלכות השמים למלך בשר ודם אשר עשה חתנה לבנו׃,Hebrew
וישלח את עבדיו לקרא הקרואים אל החתנה ולא אבו לבוא׃,Hebrew
ויסף שלח עבדים אחרים לאמר אמרו אל הקרואים הנה ערכתי את סעודתי שורי ומריאי טבוחים והכל מוכן באו אל החתנה׃,Hebrew
והם לא שתו לבם לזאת וילכו להם זה אל שדהו וזה אל מסחרו׃,Hebrew
והנשארים תפשו את עבדיו ויתעללו בם ויהרגום׃,Hebrew
ויקצף המלך וישלח צבאותיו ויאבד את המרצחים ההם ואת עירם שרף באש׃,Hebrew
אז אמר אל עבדיו הן החתנה מוכנה והקרואים לא היו ראוים לה׃,Hebrew
לכן לכו נא אל ראשי הדרכים וכל איש אשר תמצאו קראו אתו אל החתנה׃,Hebrew
ויצאו העבדים ההם אל הדרכים ויאספו את כל אשר מצאו גם רעים גם טובים וימלא בית החתנה מסבים׃,Hebrew
ויהי כבוא המלך לראות את המסבים וירא בהם איש ולא היה לבוש בגדי חתנה׃,Hebrew
ויאמר אליו רעי איכה באת הנה ואין לך בגדי חתנה ויאלם׃,Hebrew
ויאמר המלך למשרתים אסרו ידיו ורגליו ונשאתם והשלכתם אותו אל החשך החיצון שם תהיה היללה וחרק השנים׃,Hebrew
כי רבים הם הקרואים ומעטים הנבחרים׃,Hebrew
וילכו הפרושים ויתיעצו איך יכשילהו בדבר׃,Hebrew
וישלחו אליו את תלמידיהם עם ההורדוסיים לאמר רבי ידענו כי איש אמת אתה ותורה באמת את דרך אלהים ולא תגור מפני איש כי אינך מכיר פני אדם׃,Hebrew
לכן הגידה נא לנו את דעתך הנכון לנו לתת מס אל הקיסר אם לא׃,Hebrew
וישוע ידע את רשעתם ויאמר החנפים מה תנסוני׃,Hebrew
הראוני את מטבע המס ויביאו לו דינר׃,Hebrew
ויאמר אליהם של מי הצורה הזאת והמכתב אשר עליו׃,Hebrew
ויאמרו אליו של הקיסר ויאמר אליהם לכן תנו לקיסר את אשר לקיסר ולאלהים את אשר לאלהים׃,Hebrew
וכשמעם את זאת תמהו ויעזבהו וילכו להם׃,Hebrew
ביום ההוא נגשו אליו צדוקים האמרים כי אין תחית המתים וישאלו אתו לאמר׃,Hebrew
רבי הן משה אמר איש כי ימות ובנים אין לו אחיו ייבם את אשתו והקים זרע לאחיו׃,Hebrew
ואתנו היו שבעה אחים והראשון נשא אשה וימת וזרע אין לו ויעזב את אשתו לאחיו׃,Hebrew
וכמו כן גם השני וכן גם השלישי עד השבעה׃,Hebrew
ואחרי כלם מתה גם האשה׃,Hebrew
ועתה בתחית המתים למי מן השבעה תהיה לאשה כי לכלם היתה׃,Hebrew
ויען ישוע ויאמר להם טעים אתם באשר אינכם יודעים את הכתובים וגם את גבורת האלהים׃,Hebrew
כי בתחית המתים לא ישאו נשים ולא תנשאנה כי אם כמלאכי אלהים בשמים יהיו׃,Hebrew
ועל דבר תחית המתים הלא קראתם את הנאמר לכם מפי האלהים לאמר׃,Hebrew
אנכי אלהי אברהם ואלהי יצחק ואלהי יעקב והוא איננו אלהי המתים כי אם אלהי החיים׃,Hebrew
וישמע המון העם וישתומממו על תורתו׃,Hebrew
והפרושים כשמעם כי סכר פי הצדוקים ויועדו יחדו׃,Hebrew
ואחד מהם מבין בתורה שאל אתו לנסותו לאמר׃,Hebrew
רבי אי זו מצוה גדולה היא בתורה׃,Hebrew
ויאמר ישוע אליו ואהבת את יהוה אלהיך בכל לבבך ובכל נפשך ובכל מדעך׃,Hebrew
זאת היא המצוה הגדולה והראשונה׃,Hebrew
והשנית דומה לה ואהבת לרעך כמוך׃,Hebrew
בשתי המצות האלה כל התורה תלויה וגם הנביאים׃,Hebrew
ויהי בהקהל הפרושים וישאלם ישוע לאמר׃,Hebrew
מה דעתכם על המשיח בן מי הוא ויאמרו אליו בן דוד׃,Hebrew
ויאמר אליהם ואיך קרא לו דוד ברוח אדון באמרו׃,Hebrew
נאם יהוה לאדני שב לימיני עד אשית איביך הדם לרגליך׃,Hebrew
ועתה אם דוד קרא לו אדון איך הוא בנו׃,Hebrew
ולא יכל איש לענות אתו דבר ולא ערב עוד איש את לבו מן היום ההוא לשאל אותו׃,Hebrew
אז ידבר ישוע אל המון העם ואל תלמידיו לאמר׃,Hebrew
על כסא משה ישבו הסופרים והפרושים׃,Hebrew
לכן כל אשר יאמרו לכם תשמרו לעשות אך כמעשיהם לא תעשו כי אמרים הם ואינם עשים׃,Hebrew
כי אסרים משאת כבדים ועמסים על שכם האנשים ולא יאבו להניעם אף באצבעם׃,Hebrew
ועשים את כל מעשיהם להראות בהם לבני אדם כי מרחיבים את תפליהם ומגדילים את ציציותיהם׃,Hebrew
ואהבים את הסבת הראש בסעודות ואת מושבי הראש בבתי הכנסיות׃,Hebrew
ואת שאלות שלומם בשוקים ואת אשר יקראו להם בני האדם רבי רבי׃,Hebrew
אולם אתם אל תקראו רבי כי אחד הוא רבכם המשיח ואתם אחים כלכם׃,Hebrew
ואל תקראו אב לאיש מכם על האדמה כי אחד הוא אביכם אשר בשמים׃,Hebrew
גם אל תקראו מנהיגים כי אחד הוא מנהיגכם המשיח׃,Hebrew
והגדול בכם יהי לכם למשרת׃,Hebrew
כל המרומם את עצמו ישפל והמשפיל את עצמו ירומם׃,Hebrew
אך אוי לכם הסופרים והפרושים החנפים כי סגרים אתם לפני האדם את מלכות השמים הן אתם לא תבאו בה ואת הבאים לא תניחו לבוא׃,Hebrew
אוי לכם הסופרים והפרושים החנפים כי בלעים אתם את בתי האלמנות ומאריכים בתפלה למראה עין תחת זאת משפט על יתר תקחו׃,Hebrew
אוי לכם הסופרים והפרושים החנפים כי סובבים אתם בים וביבשה למען גיר גר אחד וכי יתגיר תעשו אותו לבן גיהנם כפלים יותר מכם׃,Hebrew
אוי לכם מנהלים עורים האמרים הנשבע בהיכל אין זאת מאומה והנשבע בזהב ההיכל יאשם׃,Hebrew
אתם הכסילים והעורים כי מה הוא הגדול אם הזהב או ההיכל המקדש את הזהב׃,Hebrew
ואמרתם הנשבע במזבח אין מאומה והנשבע בקרבן אשר עליו יאשם׃,Hebrew
אתם הכסילים והעורים כי מה הוא הגדול אם הקרבן או המזבח המקדש את הקרבן׃,Hebrew
לכן הנשבע במזבח נשבע בו ובכל אשר עליו׃,Hebrew
והנשבע בהיכל נשבע בו ובשוכן בתוכו׃,Hebrew
והנשבע בשמים נשבע בכסא אלהים ובישב עליו׃,Hebrew
אוי לכם הסופרים והפרושים החנפים כי מעשרים אתם את המנתא ואת השבת ואת הכמן ותניחו את החמורות בתורה את המשפט ואת החסד ואת האמונה והיה לכם לעשות את אלה ולא להניח גם את אלה׃,Hebrew
מנהלים עורים המסננים את היתוש ובלעים את הגמל׃,Hebrew
אוי לכם הסופרים והפרושים החנפים כי מטהרים אתם פני הכוס והקערה מחוץ ותוכן מלא גזל ופריצות׃,Hebrew
פרוש עור טהר בראשונה את תוך הכוס למען תטהר גם מחוץ׃,Hebrew
אוי לכם הסופרים והפרושים החנפים כי דמים אתם לקברים המסידים הנראים נאים מחוץ ותוכם מלא עצמות מתים וכל טמאה׃,Hebrew
ככה גם אתם מחוץ נראים כצדיקים אל בני אדם ותוככם מלא חנפה ואון׃,Hebrew
אוי לכם הסופרים והפרושים החנפים כי בונים אתם את קברי הנביאים ותיפו את מצבות קברות הצדיקים׃,Hebrew
ואמרתם אם היינו בימי אבותינו לא היתה ידנו עמהם לשפך דם הנביאים׃,Hebrew
ובכן תעידו על נפשכם כי בנים אתם לרוצחי הנביאים׃,Hebrew
אף אתם מלאו סאת אבותיכם׃,Hebrew
נחשים אתם ילדי הצפעונים איכה תמלטו מדין גיהנם׃,Hebrew
לכן הנני שלח לכם נביאים וחכמים וסופרים ומהם תהרגו ותצלבו ומהם תכו בשוטים בבתי כנסיותיכם ותרדפום מעיר לעיר׃,Hebrew
למען יבא עליכם כל דם נקי הנשפך בארץ מדם הבל הצדיק עד דם זכריה בן ברכיה אשר רצחתם אותו בין ההיכל ולמזבח׃,Hebrew
אמן אמר אני לכם בא יבא כל אלה על הדור הזה׃,Hebrew
ירושלים ירושלים ההרגת את הנביאים והסקלת את השלוחים אליה כמה פעמים רציתי לקבץ את בניך כתרנגלת המקבצת את אפרחיה תחת כנפיה ולא אביתם׃,Hebrew
הנה ביתכם יעזב לכם שמם׃,Hebrew
כי אני אמר לכם ראה לא תראוני מעתה עד אשר תאמרו ברוך הבא בשם יהוה׃,Hebrew
ויצא ישוע מן המקדש ללכת לדרכו ויגשו תלמידיו להראותו את בניני המקדש׃,Hebrew
ויען ישוע ויאמר אליהם הראיתם את כל אלה אמן אמר אני לכם לא תשאר פה אבן על אבן אשר לא תתפרק׃,Hebrew
וישב על הר הזיתים ויגשו אליו התלמידים לבדם ויאמרו אמר נא לנו מתי תהיה זאת ומה הוא אות בואך ואות קץ העולם׃,Hebrew
ויען ישוע ויאמר להם ראו פן יתעה אתכם איש׃,Hebrew
כי רבים יבאו בשמי לאמר אני הוא המשיח והתעו רבים׃,Hebrew
ואתם עתידים לשמע מלחמות ושמעות מלחמה ראו פן תבהלו כי היו תהיה כל זאת אך עדן אין הקץ׃,Hebrew
כי יקום גוי על גוי וממלכה על ממלכה והיה רעב ודבר ורעש הנה והנה׃,Hebrew
וכל אלה רק ראשית החבלים׃,Hebrew
אז ימסרו אתכם לעני והמיתו אתכם והייתם שנואים לכל הגוים למען שמי׃,Hebrew
ואז יכשלו רבים ומסרו איש את רעהו ושנאו איש את אחיו׃,Hebrew
ונביאי שקר רבים יקומו והתעו רבים׃,Hebrew
ומפני אשר ירבה הרשע תפוג אהבת רבים׃,Hebrew
והמחכה עד עת קץ הוא יושע׃,Hebrew
ותקרא בשורת המלכות הזאת בתבל כלה לעדות לכל הגוים ואחר יבוא הקץ׃,Hebrew
לכן כאשר תראו שקוץ משמם האמור על ידי דניאל הנביא עומד במקום קדש הקרא יבין׃,Hebrew
אז נוס ינוסו אנשי יהודה אל ההרים׃,Hebrew
ואשר על הגג אל ירד לשאת דבר מביתו׃,Hebrew
ואשר בשדה אל ישב הביתה לשאת את מלבושו׃,Hebrew
ואוי להרות ולמיניקות בימים ההם׃,Hebrew
אך התפללו אשר מנוסתכם לא תהיה בחרף ולא בשבת׃,Hebrew
כי אז תהיה צרה גדולה אשר כמוה לא נהיתה מראשית העולם עד עתה וכמוה לא תהיה עוד׃,Hebrew
ולולא נקצרו הימים ההם לא יושע כל בשר אך למען הבחירים יקצרו הימים ההם׃,Hebrew
וכי יאמר אליכם איש בעת ההיא הנה פה המשיח או הנו שם אל תאמינו׃,Hebrew
כי יקומו משיחי שקר ונביאי שקר ויתנו אתות גדלות ומופתים למען התעות אף את הבחירים אם יוכלו׃,Hebrew
הנה מראש הגדתי לכם׃,Hebrew
לכן כי יאמרו אליכם הנו במדבר אל תצאו הנו בחדרים אל תאמינו׃,Hebrew
כי כברק היוצא ממזרח ומאיר עד מערב כן יהיה גם בואו של בן האדם׃,Hebrew
כי באשר החלל שם יקבצו הנשרים׃,Hebrew
ומיד אחרי צרת הימים ההם תחשך השמש והירח לא יגיה אורו והכוכבים יפלו מן השמים וכחות השמים יתמוטטו׃,Hebrew
אז אות בן האדם יראה בשמים וספדו כל משפחות הארץ וראו את בן האדם בא עם ענני השמים בגבורה וכבוד רב׃,Hebrew
וישלח את מלאכיו בקול שופר גדול ויקבצו את בחיריו מארבע הרוחות למקצה השמים ועד קצה השמים׃,Hebrew
למדו נא את משל התאנה כאשר ירטב ענפה ופרחו עליה ידעתם כי קרוב הקיץ׃,Hebrew
כן גם אתם בראותכם את כל אלה דעו כי קרוב הוא לפתח׃,Hebrew
אמן אמר אני לכם כי לא יעבר הדור הזה עד אשר יהיו כל אלה׃,Hebrew
השמים והארץ יעברו ודברי לא יעברון׃,Hebrew
אך היום ההוא והשעה ההיא אין איש יודע אתה גם לא מלאכי השמים בלתי אבי לבדו׃,Hebrew
וכימי נח כן יהיה גם בואו של בן האדם׃,Hebrew
כי כאשר בימי המבול היו אכלים ושתים נשאים נשים ונתנים אתן לאנשים עד היום אשר בא נח אל התבה׃,Hebrew
ולא ידעו עד בוא המבול וישחת את כלם כן יהיה גם בואו של בן האדם׃,Hebrew
אז יהיו שנים בשדה אחד יאסף ואחד יעזב׃,Hebrew
שתים טוחנות ברחים אחת תאסף ואחת תעזב׃,Hebrew
לכן שקדו כי אינכם יודעים באי זו שעה יבא אדניכם׃,Hebrew
ואת זאת הבינו אשר לו ידע בעל הבית באי זו אשמורה יבא הגנב כי עתה שקד ולא הניח לחתר את ביתו׃,Hebrew
לכן היו נכונים גם אתם כי בשעה אשר לא תדמו יבוא בן האדם׃,Hebrew
מי הוא אפוא העבד הנאמן והנבון אשר הפקידו אדניו על בני ביתו לתת להם את אכלם בעתו׃,Hebrew
אשרי העבד אשר אדניו בבואו ימצאהו עשה כן׃,Hebrew
אמן אמר אני לכם כי יפקידהו על כל אשר לו׃,Hebrew
ואם העבד הרע יאמר בלבו בשש אדני לבוא׃,Hebrew
ויחל להכות את חבריו ואכל ושתה עם הסובאים׃,Hebrew
בוא יבוא אדני העבד ההוא ביום לא יצפה ובשעה לא ידע׃,Hebrew
וישסף אתו וישים את חלקו עם החנפים שם תהיה היללה וחרק השנים׃,Hebrew
אז תדמה מלכות השמים לעשר עלמות אשר לקחו את נרותיהן ותצאנה לקראת החתן׃,Hebrew
חמש מהן היו חכמות וחמש כסילות׃,Hebrew
הכסילות לקחו את הנרות ולא לקחו עמהן שמן׃,Hebrew
והחכמות לקחו שמן בכליהן ואת נרותיהן׃,Hebrew
וכאשר בשש החתן לבוא ותנמנה כלן ותרדמנה׃,Hebrew
ויהי בחצות הלילה ותהי צוחה הנה החתן צאינה לקראתו׃,Hebrew
אז התעוררו כל העלמות ההן ותיטבנה את נרותיהן׃,Hebrew
ותאמרנה הכסילות אל החכמות תנה לנו משמנכן כי יכבו נרותינו׃,Hebrew
ותענינה החכמות לאמר לא כן פן יחסר לנו ולכן כי אם לכנה אל המוכרים וקנינה לכן׃,Hebrew
ויהי בעת לכתן לקנות ויבוא החתן והנכנות ללכת באו אתו אל החתנה ותסגר הדלת׃,Hebrew
ואחרי כן באו גם שאר העלמות ותאמרנה אדנינו אדנינו פתח לנו׃,Hebrew
ויען ויאמר אמן אמר אני לכן לא ידעתי אתכן׃,Hebrew
לכן שקדו כי אינכם יודעים את היום ואת השעה אשר יבא בה בן האדם׃,Hebrew
כי כמו איש נסע למרחוק אשר קרא אל עבדיו וימסר להם את רכושו׃,Hebrew
ויתן לזה חמש ככרים ולזה שתים ולזה אחת לכל איש ואיש כפי ערכו וימהר ויסע משם׃,Hebrew
וילך האיש הלקח חמש ככרים ויסחר בהן ויעש לו חמש ככרים אחרות׃,Hebrew
וכן הלקח שתים גם הוא הרויח שתים אחרות׃,Hebrew
אך לקח האחת הלך ויחפר באדמה ויטמן את כסף אדניו׃,Hebrew
ואחרי ימים רבים בא אדוני העבדים ההם ויעש חשבון עמהם׃,Hebrew
ויגש הלקח חמש הככרים ויבא חמש ככרים אחרות לאמר אדני חמש ככרים מסרת לי הנה חמש ככרים אחרות הרוחתי בהן׃,Hebrew
ויאמר אליו אדניו כן העבד הטוב והנאמן כי במעט נאמן היית ועל הרבה אפקידך בוא אל שמחת אדניך׃,Hebrew
ויגש גם לקח הככרים ויאמר אדני ככרים מסרת לי הנה ככרים הרוחתי בהן׃,Hebrew
ויאמר אליו אדניו היטבת העבד הטוב והנאמן במזער נאמן היית ועל הרבה אפקידך בוא אל שמחת אדניך׃,Hebrew
ויגש גם הלקח את הככר האחת ויאמר אדני ידעתיך כי איש קשה אתה קצר באשר לא זרעת וכנס מאשר לא פזרת׃,Hebrew
ואירא ואלך ואטמן את ככרך באדמה ועתה הא לך את אשר לך׃,Hebrew
ויען אדניו ויאמר אליו העבד הרע והעצל אתה ידעת כי קצר אנכי באשר לא זרעתי וכנס מאשר לא פזרתי׃,Hebrew
לכן היה עליך לתת את כספי לשלחנים ואני בבואי הייתי לקח את אשר לי בתרבית׃,Hebrew
על כן שאו ממנו את הככר ותנו אל האיש אשר לו עשר הככרים׃,Hebrew
כי כל איש אשר יש לו ינתן לו ויעדיף והאיש אשר אין לו גם את אשר לו יקח ממנו׃,Hebrew
ואת עבד הבליעל השליכו אל החשך החיצון שם תהיה היללה וחרק השנים׃,Hebrew
והיה כי יבוא בן האדם בכבודו וכל המלאכים הקדשים עמו וישב על כסא כבודו׃,Hebrew
ונאספו לפניו כל הגוים והפריד בינותם כאשר יפריד הרעה את הכבשים מן העתודים׃,Hebrew
והציב את הכבשים לימינו ואת העתודים לשמאלו׃,Hebrew
אז יאמר המלך אל הנצבים לימינו באו ברוכי אבי ורשו את המלכות המוכנה לכם למן הוסד העולם׃,Hebrew
כי רעב הייתי ותאכילני צמא הייתי ותשקוני גר הייתי ותאספוני׃,Hebrew
ערום ותכסוני חולה ותבקרוני במשמר הייתי ותבאו אלי׃,Hebrew
וענו הצדיקים ואמרו אדנינו מתי ראינוך רעב ונכלכלך או צמא ונשקה אותך׃,Hebrew
ומתי ראינוך גר ונאספך או ערם ונכסך׃,Hebrew
ומתי ראינוך חולה או במשמר ונבא אליך׃,Hebrew
והמלך יענה ויאמר אליהם אמן אמר אני לכם מה שעשיתם לאחד מאחי הצעירים האלה לי עשיתם׃,Hebrew
ואז יאמר גם אל הנצבים לשמאלו לכו מעלי אתם הארורים אל אש עולם המוכנה לשטן ולמלאכיו׃,Hebrew
כי רעב הייתי ולא האכלתם אותי צמא הייתי ולא השקיתם אותי׃,Hebrew
גר הייתי ולא אספתם אותי ערום ולא כסיתם אותי חולה ובמשמר ולא בקרתם אותי׃,Hebrew
וענו גם הם ואמרו אדנינו מתי ראינוך רעב או צמא או גר או ערום או חולה או במשמר ולא שרתנוך׃,Hebrew
אז יענה אתם לאמר אמן אמר אני לכם מה שלא עשיתם לאחד מן הצעירים האלה גם לי לא עשיתם׃,Hebrew
וילכו אלה למעצבת עולם והצדיקים לחיי עולם׃,Hebrew
ויהי ככלות ישוע לדבר את כל הדברים האלה ויאמר אל תלמידיו׃,Hebrew
אתם ידעתם כי אחרי יומים יהיה הפסח ובן האדם ימסר להצלב׃,Hebrew
ויקהלו הכהנים הגדולים והסופרים וזקני העם אל חצר הכהן הגדול הנקרא קיפא׃,Hebrew
ויועצו יחדו לתפש את ישוע בערמה ולהמיתו׃,Hebrew
ויאמרו אך לא בחג פן תהיה מהומה בעם׃,Hebrew
ויהי בהיות ישוע בית היני בבית שמעון המצרע׃,Hebrew
ותקרב אליו אשה ובידה פך שמן יקר מאד ותצק על ראשו בהסבו על השלחן׃,Hebrew
ויראו התלמידים ויתרעמו לאמר על מה האבוד הזה׃,Hebrew
כי השמן הזה היה ראוי להמכר במחיר רב ולתתו לעניים׃,Hebrew
וידע ישוע ויאמר אליהם למה תוגו את האשה הלא מעשה טוב עשתה עמדי׃,Hebrew
כי עניים תמיד עמכם ואנכי אינני אתכם תמיד׃,Hebrew
כי אשר שפכה את השמן הזה על גופי לחנט אותי עשתה זאת׃,Hebrew
אמן אמר אני לכם באשר תקרא הבשורה הזאת בכל העולם גם את אשר היא עשתה יספר לזכרון לה׃,Hebrew
וילך אחד משנים העשר הנקרא יהודה איש קריות אל ראשי הכהנים׃,Hebrew
ויאמר מה תתנו לי ואמסרנו בידכם וישקלו לו שלשים כסף׃,Hebrew
ומן העת ההיא בקש תאנה למסר אותו׃,Hebrew
ויהי בראשון לחג המצות ויגשו התלמידים אל ישוע לאמר באי זה מקום תחפץ כי נכין לך לאכל את הפסח׃,Hebrew
ויאמר לכו העירה אל פלני אלמני ואמרתם אליו כה אמר הרב עתי קרובה היא ובביתך אעשה את הפסח עם תלמידי׃,Hebrew
ויעשו התלמידים כאשר צום ישוע ויכינו את הפסח׃,Hebrew
ויהי בערב ויסב עם שנים העשר׃,Hebrew
ובאכלם ויאמר אמן אמר אני לכם כי אחד מכם ימסרני׃,Hebrew
ויתעצבו מאד ויחלו איש ואיש לאמר לו האנכי הוא אדני׃,Hebrew
ויען ויאמר האיש אשר טבל עמי את ידו בקערה הוא ימסרני׃,Hebrew
הן בן האדם הלוך ילך לו ככתוב עליו אבל אוי לאיש ההוא אשר על ידו ימסר בן האדם טוב לאיש ההוא אם לא נולד׃,Hebrew
ויען יהודה המסר אותו ויאמר רבי האני הוא ויאמר אליו אתה אמרת׃,Hebrew
ובאכלם ויקח ישוע את הלחם ויברך ויבצע ויתן לתלמידים ויאמר קחו ואכלו זה הוא גופי׃,Hebrew
ויקח את הכוס ויברך ויתן להם לאמר שתו ממנה כלכם׃,Hebrew
כי זה הוא דמי דם הברית החדשה הנשפך בעד רבים לסליחת חטאים׃,Hebrew
ואני אמר לכם כי מעתה שתה לא אשתה מתנובת הגפן הזאת עד היום ההוא אשר אשתה אתה עמכם חדשה במלכות אבי׃,Hebrew
ויהי אחרי גמרם את ההלל ויצאו אל הר הזיתים׃,Hebrew
אז אמר אליהם ישוע אתם כלכם תכשלו בי בלילה הזה כי כתוב אכה את הרעה ותפוצין הצאן׃,Hebrew
ואחרי קומי אלך לפניכם הגלילה׃,Hebrew
ויען פטרוס ויאמר לו גם כי יכשלו בך כלם אני לעולם לא אכשל׃,Hebrew
ויאמר אליו ישוע אמן אמר אני לך כי בלילה הזה בטרם יקרא התרנגול תכחש בי שלש פעמים׃,Hebrew
ויאמר אליו פטרוס גם כי יהיה עלי למות אתך כחש לא אכחש בך וכן אמרו גם כל התלמידים׃,Hebrew
אחרי כן בא אתם ישוע אל חצר הנקרא גת שמני ויאמר אל התלמידים שבו לכם פה עד אשר אלך שמה והתפללתי׃,Hebrew
ויקח אתו את פטרוס ואת שני בני זבדי ויחל להעצב ולמוג׃,Hebrew
ויאמר להם נפשי מרה לי עד מות עמדו פה ושקדו עמי׃,Hebrew
וילך מעט האלה ויפל על פניו ויתפלל לאמר אבי אם יוכל להיות תעבר נא מעלי הכוס הזאת אך לא כרצוני כי אם כרצונך׃,Hebrew
ויבא אל התלמידים וימצאם ישנים ויאמר אל פטרוס הנה לא היה ביכלתכם לשקד עמי שעה אחת׃,Hebrew
שקדו והתפללו פן תבאו לידי נסיון הן הרוח היא חפצה והבשר הוא רפה׃,Hebrew
ויוסף ללכת לו שנית ויתפלל לאמר אבי אם לא תוכל הכוס הזאת לעבר ממני מבלי שתותי אתה יהי כרצונך׃,Hebrew
ויבא וימצאם גם בפעם הזאת ישנים כי עיניהם היו כבדות׃,Hebrew
ויניחם ויוסף ללכת ויתפלל שלישית באמרו עוד הפעם כדבר הזה׃,Hebrew
ויבא אל התלמידים ויאמר אליהם נומו מעתה ונוחו הנה השעה קרובה ובן האדם נמסר לידי חטאים׃,Hebrew
קומו ונלכה הנה הלך וקרב המסר אותי׃,Hebrew
עודנו מדבר והנה בא יהודה אחד משנים העשר ועמו המון רב ברחבות ובמקלות מאת ראשי הכהנים וזקני העם׃,Hebrew
והמסר אתו נתן להם אות לאמר האיש אשר אשקהו זה הוא תפשוהו׃,Hebrew
ומיד נגש אל ישוע ויאמר שלום לך רבי וינשק לו׃,Hebrew
ויאמר אליו ישוע רעי על מה באת ויגשו וישלחו את ידיהם בישוע ויתפשו אתו׃,Hebrew
והנה אחד מן האנשים אשר עם ישוע שלח ידו וישלף חרבו ויך את עבד הכהן הגדול ויקצץ את אזנו׃,Hebrew
ויאמר אליו ישוע השב את חרבך אל תערה כי כל אחזי חרב בחרב יאבדו׃,Hebrew
או היחשב לבך כי לא יכלתי לשאל עתה מאת אבי והוא יצוה לי יותר משנים עשר לגיונות של מלאכים׃,Hebrew
ואיככה אפוא ימלאו הכתובים כי כן היה תהיה׃,Hebrew
בשעה ההיא אמר ישוע אל המון העם כעל פריץ יצאתם בחרבות ובמקלות לתפשני ויום יום הייתי ישב ומלמד אצלכם במקדש ולא החזקתם בי׃,Hebrew
וכל זאת היתה למלאת כתבי הנביאים אז עזבוהו התלמידים כלם וינוסו׃,Hebrew
והאנשים אשר תפשו את ישוע הוליכהו אל קיפא הכהן הגדול אשר נקהלו שם הסופרים והזקנים׃,Hebrew
ופטרוס הלך אחריו מרחוק עד לחצר הכהן הגדול ויבא פנימה וישב לו אצל המשרתים לראות את אחרית הדבר׃,Hebrew
והכהנים הגדולים והסופרים וכל הסנהדרין בקשו עדות שקר בישוע להמיתו ולא מצאו׃,Hebrew
ואף בעמד שם עדי שקר רבים לא מצאו ובאחרונה נגשו שני עדי שקר׃,Hebrew
ויאמרו זה אמר יש ביכלתי להרס את היכל האלהים ולשוב לבנותו בשלשת ימים׃,Hebrew
ויקם הכהן הגדול ויאמר אליו האינך משיב דבר על אשר ענו בך אלה׃,Hebrew
וישוע החריש ויען הכהן הגדול ויאמר לו משביעך אני באלהים חיים שתאמר לנו אם אתה הוא המשיח בן האלהים׃,Hebrew
ויאמר אליו ישוע אתה אמרת אבל אני אמר לכם כי מעתה תראו את בן האדם ישב לימין הגבורה ובא עם ענני השמים׃,Hebrew
ויקרע הכהן הגדול את בגדיו ויאמר הוא גדף ומה לנו עוד לבקש עדים הנה עתה שמעתם את גדופו׃,Hebrew
מה דעתכם ויענו ויאמרו איש מות הוא׃,Hebrew
וירקו בפניו ויכהו באגרוף ואחרים הכהו על הלחי׃,Hebrew
ויאמרו הנבא לנו המשיח מי הוא המכה אותך׃,Hebrew
ופטרוס ישב מחוץ לבית בחצר ותגש אליו שפחה לאמר גם אתה היית עם ישוע הגלילי׃,Hebrew
ויכחש בפני כלם לאמר לא ידעתי מה את אמרת׃,Hebrew
ויצא אל פתח השער ותרא אותו אחרת ותאמר לאנשים אשר שם גם זה היה עם ישוע הנצרי׃,Hebrew
ויוסף לכחש וישבע לאמר לא ידעתי את האיש׃,Hebrew
וכמעט אחרי כן ויגשו העמדים שם ויאמרו אל פטרוס אמת כי גם אתה מהם כי גם לשונך מגלה אותך׃,Hebrew
ויחל להחרים את נפשו ולהשבע לאמר לא ידעתי את האיש ומיד קרא התרנגול׃,Hebrew
ויזכר פטרוס את דבר ישוע אשר אמר אליו לאמר בטרם יקרא התרנגול תכחש בי שלש פעמים ויצא החוצה וימרר בבכי׃,Hebrew
ויהי לפנות הבקר ויתיעצו כל ראשי הכהנים וזקני העם על ישוע להמיתו׃,Hebrew
ויאסרו אתו ויוליכהו משם וימסרהו אל פונטיוס פילטוס ההגמון׃,Hebrew
וירא יהודה המסר אותו כי הרשיעהו וינחם וישב את שלשים הכסף אל הכהנים הגדולים והזקנים לאמר׃,Hebrew
חטאתי כי דם נקי הסגרתי והם אמרו מה לנו ולזאת אתה תראה׃,Hebrew
וישלך את הכסף אל ההיכל ויפן וילך ויחנק׃,Hebrew
ויקחו ראשי הכהנים את הכסף ויאמרו לא נכון לנו לתתו אל ארון הקרבן כי מחיר דמים הוא׃,Hebrew
ויתיעצו ויקנו בו את שדה היוצר לקבורת הגרים׃,Hebrew
על כן שם השדה ההוא שדה הדם עד היום הזה׃,Hebrew
אז נתמלא מה שנאמר ביד ירמיה הנביא ויקחו שלשים הכסף אדר היקר אשר יקר מעל בני ישראל׃,Hebrew
ויתנו אתם אל שדה היוצר כאשר צוני יהוה׃,Hebrew
וישוע העמד לפני ההגמון וישאלהו ההגמון לאמר האתה הוא מלך היהודים ויאמר ישוע אתה אמרת׃,Hebrew
וידברו עליו שטנה הכהנים הגדולים והזקנים והוא לא ענה דבר׃,Hebrew
ויאמר אליו פילטוס האינך שמע כמה הם מעידים בך׃,Hebrew
ולא ענהו אף דבר אחד ויתמה ההגמון עד מאד׃,Hebrew
ומנהג ההגמון היה לפטר לעם בכל חג אסיר אחד את אשר יחפצו׃,Hebrew
ובעת ההיא היה להם אסיר ידוע ושמו בר אבא׃,Hebrew
ויהי כאשר נקהלו ויאמר אליהם פילטוס את מי תחפצו כי אפטר לכם את בר אבא או את ישוע הנקרא בשם משיח׃,Hebrew
כי ידע אשר רק מקנאה מסרו אתו׃,Hebrew
ויהי כשבתו על כסא הדין ותשלח אליו אשתו לאמר אל יהי לך דבר עם הצדיק הזה כי בעבורו עניתי הרבה היום בחלום׃,Hebrew
והכהנים הגדולים והזקנים פתו את המון העם לשאל להם את בר אבא ולאבד את ישוע׃,Hebrew
ויען ההגמון ויאמר אליהם את מי משניהם תחפצו כי אפטר לכם ויאמרו את בר אבא׃,Hebrew
ויאמר אליהם פילטוס ומה אעשה לישוע הנקרא בשם משיח ויענו כלם יצלב׃,Hebrew
ויאמר ההגמון מה אפוא הרעה אשר עשה ויוסיפו עוד צעק לאמר יצלב׃,Hebrew
ויהי כראות פילטוס כי לא יועיל מאומה ורבתה עוד המהודה ויקח מים וירחץ את ידיו לעיני העם ויאמר נקי אנכי מדם הצדיק הזה אתם תראו׃,Hebrew
ויענו כל העם ויאמרו דמו עלינו ועל בנינו׃,Hebrew
אז פטר להם את בר אבא ואת ישוע הכה בשוטים וימסר אותו להצלב׃,Hebrew
ויקחו אנשי הצבא אשר להגמון את ישוע ויביאהו אל בית המשפט ויאספו עליו את כל הגדוד׃,Hebrew
ויפשיטו אותו את בגדיו ויעטפהו מעיל שני׃,Hebrew
וישרגו קצים ויעשו עטרת וישימו על ראשו וקנה בימינו ויכרעו לפניו ויתלוצצו בו לאמר שלום לך מלך היהודים׃,Hebrew
וירקו בו ויקחו את הקנה ויכהו על ראשו׃,Hebrew
ואחרי התלוצצם בו הפשיטו אותו את המעיל וילבישהו את בגדיו ויוליכהו לצלב׃,Hebrew
ויהי בצאתם וימצאו איש קוריני ושמו שמעון ויאנסו אתו לשאת לו את צלבו׃,Hebrew
ויבאו אל המקום הנקרא גלגלתא הוא מקום גלגלת׃,Hebrew
ויתנו לו לשתות חמץ מזוג במרורה ויטעם ולא אבה לשתות׃,Hebrew
ויהי כאשר צלבו אותו ויחלקו להם את בגדיו וגורל הפילו למלאת את אשר נאמר בפי הנביא יחלקו בגדי להם ועל לבושי יפילו גורל׃,Hebrew
וישבו שמה וישמרו אותו׃,Hebrew
וישימו את דבר אשמתו כתוב ממעל לראשו זה הוא ישוע מלך היהודים׃,Hebrew
ויצלבו אתו שני פריצים אחד לימינו ואחד לשמאלו׃,Hebrew
והעברים גדפו אותו ויניעו את ראשם׃,Hebrew
ויאמרו אתה ההרס את ההיכל ובנהו בשלשת ימים הושע לנפשך ואם בן האלהים אתה רדה מן הצלב׃,Hebrew
וכן הלעיגו גם ראשי הכהנים עם הסופרים והזקנים לאמר׃,Hebrew
את אחרים הושיע ולעצמו לא יוכל להושיע אם מלך ישראל הוא ירד נא עתה מן הצלב ונאמין בו׃,Hebrew
בטח באלהים עתה יפלטהו אם חפץ בו כי אמר בן האלהים אני׃,Hebrew
וגם הפריצים הנצלבים אתו חרפהו כדברים האלה׃,Hebrew
ומשעה הששית היה חשך על כל הארץ עד השעה התשיעית׃,Hebrew
וכעת השעה התשיעית ויצעק ישוע בקול גדול אלי אלי למה שבקתני ותרגומו אלי אלי למה עזבתני׃,Hebrew
ויאמרו מקצת העמדים שם כשמעם את זאת לאמר אל אליהו הוא קורא׃,Hebrew
וימהר אחד מהם וירץ ויקח ספוג וימלא אתו חמץ וישימהו על קנה וישקהו׃,Hebrew
ושאר האנשים אמרו הניחו לו ונראה אם יבוא אליהו להושיעו׃,Hebrew
וישוע הוסיף לקרא בקול גדול ותצא רוחו׃,Hebrew
והנה נקרעה פרכת ההיכל מלמעלה למטה לשנים קרעים והארץ נרעשה והסלעים נבקעו׃,Hebrew
והקברים נפתחו ורבים מגופות הקדושים ישני אדמת עפר נעורו׃,Hebrew
ויצאו מן הקברים אחרי הקיצו ויבאו אל העיר הקדושה ויראו לרבים׃,Hebrew
ושר המאה והאנשים אשר אתו השמרים את ישוע כראותם את הרעש ואת אשר נהיתה נבהלו מאד ויאמרו אכן זה היה בן אלהים׃,Hebrew
ותהיינה שם נשים רבות הראות מרחוק אשר הלכו אחרי ישוע מן הגליל לשרתו׃,Hebrew
ובתוכן מרים המגדלית ומרים אם יעקב ויוסי ואם בני זבדי׃,Hebrew
ויהי בערב ויבא איש עשיר מן הרמתים ושמו יוסף וגם הוא היה מתלמידי ישוע׃,Hebrew
ויגש אל פילטוס לשאל את גוית ישוע ויצו פליטוס כי תנתן לו׃,Hebrew
ויקח יוסף את הגויה ויכרך אותה בסדין טהור׃,Hebrew
וישימה בקבר החדש אשר חצב לו בסלע ויגל אבן גדולה על פתח הקבר וילך לו׃,Hebrew
ומרים המגדלית ומרים האחרת היו ישבות שם ממול הקבר׃,Hebrew
ויהי ממחרת ערב השבת ויקהלו הכהנים הגדולים והפרושים אל פילטוס׃,Hebrew
ויאמרו אדנינו זכרנו כי אמר המתעה ההוא בעודנו חי מקצה שלשת ימים קום אקום׃,Hebrew
לכן צוה נא ויסכר מבוא הקבר עד היום השלישי פן יבאו תלמידיו בלילה וגנבהו ואמרו אל העם הנה קם מן המתים והיתה התרמית האחרונה רעה מן הראשונה׃,Hebrew
ויאמר אליהם פילטוס הנה לכם אנשי משמר לכו סכרוהו כדעתכם׃,Hebrew
וילכו ויסכרו את מבוא הקבר ויחתמו את האבן ויעמידו עליו את המשמר׃,Hebrew
ואחרי מוצאי השבת כשהאיר לאחד בשבת באה מרים המגדלית ומרים האחרת לראות את הקבר׃,Hebrew
והנה רעש גדול היה כי מלאך יהוה ירד מן השמים ויגש ויגל את האבן מן הפתח וישב עליה׃,Hebrew
ויהי מראהו כברק ולבושו לבן כשלג׃,Hebrew
ומפחדו נבהלו השמרים ויהיו כמתים׃,Hebrew
ויען המלאך ויאמר אל הנשים אתן אל תיראן הן ידעתי כי את ישוע הנצלב אתן מבקשות׃,Hebrew
איננו פה כי קם כאשר אמר באנה ראינה את המקום אשר שכב שם האדון׃,Hebrew
ומהרתן ללכת ואמרתן אל תלמידיו כי קם מן המתים והנה הוא הולך לפניכם הגלילה ושם תראהו הנה אמרתי לכן׃,Hebrew
ותמהרנה לצאת מן הקבר ביראה ובשמחה גדולה ותרצנה להגיד לתלמידיו׃,Hebrew
הנה הלכות להגיד לתלמידיו והנה ישוע נקרה אליהן ויאמר שלום לכן ותגשנה ותאחזנה ברגליו ותשתחוין לו׃,Hebrew
ויאמר אליהן ישוע אל תיראן לכנה והגדן לאחי וילכו הגלילה ושם יראוני׃,Hebrew
ויהי בלכתן והנה אנשים מן המשמר באו העירה ויגידו לראשי הכהנים את כל הנעשה׃,Hebrew
ויקהלו עם הזקנים ויתיעצו ויתנו כסף לרב אל אנשי הצבא לאמר׃,Hebrew
אמרו כי באו תלמידיו לילה ויגנבו אותו בהיותנו ישנים׃,Hebrew
ואם ישמע הדבר לפני ההגמון אנחנו נפיסהו והייתם בלי פחד׃,Hebrew
ויקחו את הכסף ויעשו כאשר למדו ותצא השמועה הזאת בין היהודים עד היום הזה׃,Hebrew
ועשתי עשר התלמידים הלכו הגלילה אל ההר אשר צום ישוע׃,Hebrew
ויהי כראותם אתו וישתחוו לו ומקצתם נחלקו בלבם׃,Hebrew
ויגש ישוע וידבר אליהם לאמר נתן לי כל שלטן בשמים ובארץ׃,Hebrew
לכו ועשו לתלמידים את כל הגוים וטבלתם אתם לשם האב והבן ורוח הקדש׃,Hebrew
ולמדתם אתם לשמר את כל אשר צויתי אתכם והנה אנכי אתכם כל הימים עד קץ העולם אמן׃,Hebrew
ראשית בשורת ישוע המשיח בן האלהים׃,Hebrew
ככתוב בנביאים הנני שלח מלאכי לפניך ופנה דרכך לפניך׃,Hebrew
קול קורא במדבר פנו דרך יהוה ישרו מסלותיו׃,Hebrew
ויהי יוחנן טבל במדבר וקורא טבילת התשובה לסליחת החטאים׃,Hebrew
ותצא אליו כל ארץ יהודה ובני ירושלים ויטבלו כלם על ידו בנהר הירדן מתודים את חטאתם׃,Hebrew
ויוחנן לבוש שער גמלים ואזור עור במתניו ואכל חגבים ודבש היער׃,Hebrew
ויקרא לאמר בוא יבא אחרי החזק ממני אשר אינני כדי לכרע ולהתיר את שרוך נעליו׃,Hebrew
אנכי טבלתי אתכם במים והוא יטבל אתכם ברוח הקדש׃,Hebrew
ויהי בימים ההם ויבא ישוע מנצרת אשר בגליל ויטבל על ידי יוחנן בירדן׃,Hebrew
ויהי אך עלה עלה מן המים וירא את השמים נבקעים והרוח כיונה ירדת עליו׃,Hebrew
ויהי קול מן השמים אתה בני ידידי אשר רצתה נפשי בו׃,Hebrew
ואחרי כן הוציאו הרוח המדברה׃,Hebrew
ויהי שם במדבר ארבעים יום והשטן נסהו ויהי עם החיות והמלאכים שרתוהו׃,Hebrew
ואחרי אשר הסגר יוחנן בא ישוע הגלילה ויקרא את בשורת מלכות האלהים לאמר׃,Hebrew
מלאה העת והגיעה מלכות האלהים שובו והאמינו בבשורה׃,Hebrew
ויהי בהתהלכו על יד ים הגליל וירא את שמעון ואת אנדרי אחי שמעון פרשים מצודה בים כי דיגים היו׃,Hebrew
ויאמר אליהם ישוע לכו אחרי ואשימכם לדיגי אנשים׃,Hebrew
ויעזבו מהר את מכמרתיהם וילכו אחריו׃,Hebrew
ויהי כעברו מעט משם וירא את יעקב בן זבדי ואת יוחנן אחיו וגם המה באניה מתקנים את המכמרות׃,Hebrew
ויקרא מהרה אליהם ויעזבו את זבדי אביהם באניה עם השכירים וילכו אחריו׃,Hebrew
ויבאו אל כפר נחום וימהר לבוא בשבת לבית הכנסת וילמד׃,Hebrew
וישתוממו על תורתו כי היה מלמדם כבעל גבורה ולא כספרים׃,Hebrew
ואיש היה בבית כנסתם אשר רוח טמאה בו ויצעק לאמר׃,Hebrew
אהה מה לנו ולך ישוע הנצרי באת להאבידנו ידעתי מי אתה קדוש האלהים׃,Hebrew
ויגער בו ישוע לאמר האלם וצא ממנו׃,Hebrew
ויסחבהו רוח הטמאה ויצעק בקול גדול ויצא ממנו׃,Hebrew
ויבהלו כלם וישאלו איש את רעהו לאמר מה זאת מה היא התורה החדשה אשר אף לרוחות הטמאה בגבורה הוא מצוה והנה שמעות לו׃,Hebrew
ויצא שמעו מהר בכל מקמות ארץ הגליל׃,Hebrew
ויהי אחרי צאתם מבית הכנסת ויבאו ביתה שמעון ואנדרי המה ויעקב ויוחנן עמם׃,Hebrew
וחמות שמעון שכבה אחוזת הקדחת וימהרו לדבר אליו עליה׃,Hebrew
ויגש ויאחז בידה ויקימה ותרף ממנה הקדחת פתאם ותשרת אותם׃,Hebrew
ויהי בערב כבוא השמש ויביאו אליו את כל החולים ואת אחוזי השדים׃,Hebrew
וכל העיר נאספו יחדו פתח הבית׃,Hebrew
וירפא רבים אשר היו חולים חליים שונים ויגרש שדים הרבה ולא נתן את השדים לדבר כי ידעהו׃,Hebrew
וישכם ממחרת בעוד לילה ויצא וילך אל מקום חרבה ויתפלל שם׃,Hebrew
וירדפו אחריו שמעון והאנשים אשר אתו׃,Hebrew
וימצאהו ויאמרו אליו הנה כלם מבקשים אותך׃,Hebrew
ויאמר אליהם נעברה מזה אל ערי הפרזות הקרבות ואקרא גם שם כי בעבור זאת יצאתי׃,Hebrew
ויהי קרא בבתי כנסיותיהם בכל הגליל ויגרש את השדים׃,Hebrew
ויבוא אליו איש מצרע ויתחנן אליו ויכרע על ברכיו ויאמר לו אם תרצה תוכל לטהרני׃,Hebrew
וירחם עליו וישלח את ידו ויגע בו ויאמר רצה אנכי טהר׃,Hebrew
עודנו מדבר והצרעת סרה ממנו ויטהר׃,Hebrew
ויגער בו וימהר להוציאו החוצה׃,Hebrew
ויאמר אליו ראה אל תספר דבר לאיש כי אם לך הראה אל הכהן והקרב על טהרתך את אשר צוה משה לעדות להם׃,Hebrew
אך הוא בצאתו החל לקרא הרבה ולהשמיע הדבר עד אשר לא יכל לבוא עוד אל עיר בגלוי כי אם היה ישב מחוץ לעיר במקמות חרבה ויבאו אליו מכל עבריו׃,Hebrew
ויהי מקץ ימים בשובו אל כפר נחום וישמעו כי הוא בבית׃,Hebrew
ויאספו רבים מהרה עד אפס מקום לעמד אף מחוץ לפתח וידבר אליהם את הדבר׃,Hebrew
ויבאו אליו אנשים נשאים איש נכה אברים וישאהו בארבעה׃,Hebrew
ולא יכלו לגשת אליו מפני העם ויסירו את הגג במקום אשר היה שם ויחתרו חתירה ויורידו את המשכב אשר שכב עליה נכה האברים׃,Hebrew
ויהי כראות ישוע את אמונתם ויאמר אל נכה האברים בני נסלחו לך חטאתיך׃,Hebrew
ויהיו מן הסופרים ישבים שם וחשבים בלבם לאמר׃,Hebrew
מה ידבר זה גדופים כאלה מי יוכל לסלח חטאים בלתי האלהים לבדו׃,Hebrew
וידע ישוע ברוחו כי ככה חשבו בלבבם ויאמר אליהם מדוע תחשבו כאלה בלבבכם׃,Hebrew
מה הנקל האמר אל נכה האברים נסלחו לך חטאתיך אם אמור קום שא את משכבך והתהלך׃,Hebrew
אך למען תדעון כי לבן האדם יש השלטן לסלח חטאים בארץ ויאמר אל נכה האברים׃,Hebrew
לך אני אמר קום שא את משכבך ולך אל ביתך׃,Hebrew
ויקם פתאם וישא את משכבו ויצא לעיני כלם עד כי השתממו כלם וישבחו את האלהים לאמר מעולם לא ראינו כזאת׃,Hebrew
וישב לצאת אל יד הים ויבאו אליו כל העם וילמדם׃,Hebrew
ויהי בעברו וירא את לוי בן חלפי ישב בבית המכס ויאמר אליו לכה אחרי ויקם וילך אחריו׃,Hebrew
ויהי כאשר הסב בביתו ויסבו מוכסים וחטאים רבים עם ישוע ועם תלמידיו כי רבים היו ההלכים אחריו׃,Hebrew
והסופרים והפרושים ראו אתו אכל עם המוכסים והחטאים ויאמרו אל תלמידיו למה זה עם החטאים והמוכסים אכל רבכם׃,Hebrew
וישמע ישוע ויאמר החזקים אינם צריכים לרפא כי אם החלים לא באתי לקרא הצדיקים כי אם החטאים לתשובה׃,Hebrew
ותלמידי יוחנן והפרושים היו צמים ויבאו ויאמרו אליו מדוע תלמידי יוחנן ותלמידי הפרושים צמים ותלמידיך אינם צמים׃,Hebrew
ויאמר אליהם ישוע איך יוכלו בני החפה לצום בעוד החתן עמהם כל ימי היות החתן עמהם לא יוכלו לצום׃,Hebrew
הנה ימים באים ולקח מאתם החתן ואז יצומו בימים ההם׃,Hebrew
אין תפר מטלית בגד חדש על שמלה בלה כי אז ינתק מלויו החדש מן הבלה ותרע הקריעה׃,Hebrew
ואין נתן יין חדש בנאדות בלים כי אז יבקע היין את הנאדות והיין ישפך והנאדות יאבדו אבל בנאדות חדשים ינתן היין החדש׃,Hebrew
ויהי כעברו בשבת בין הקמה ויחלו תלמידיו לקטף מלילת בלכתם׃,Hebrew
ויאמרו אליו הפרושים ראה מה המה עשים בשבת דבר אשר לא יעשה׃,Hebrew
ויאמר אליהם הכי לא קראתם את אשר עשה דוד בהיתו חסר ורעב הוא ואשר היו אתו׃,Hebrew
כי בא אל בית אלהים בימי אביתר הכהן הגדול ויאכל את לחם הפנים אשר לא נכון לאכלה כי אם לכהנים ויתן גם לאנשים אשר אתו׃,Hebrew
ויאמר אליהם השבת נעשה בעבור האדם ולא האדם בעבור השבת׃,Hebrew
לכן בן האדם אדון הוא גם לשבת׃,Hebrew
וישב ויבאו אל בית הכנסת ושם איש אשר ידו יבשה׃,Hebrew
ויתבוננו בו אם ירפאהו בשבת למען ימצאו עליו שטנה׃,Hebrew
ויאמר אל האיש אשר יבשה ידו קום עמד בתוך׃,Hebrew
ויאמר אליהם הנכון בשבת להיטיב או להרע להציל נפש או לאבדה ויחרישו׃,Hebrew
ויבט אליהם סביב בחמה ויתעצב על טמטום לבבם ויאמר אל האיש פשט את ידך ויפשט ידו ותרפא ותשב כאחרת׃,Hebrew
והפרושים יצאו מהרה ויתיעצו עליו עם ההורדוסיים לאבדו׃,Hebrew
וישוע סר משם עם תלמידיו אל יד הים וילכו אחריו המון עם רב מן הגליל ומיהודה׃,Hebrew
ומירושלים ומאדום ומעבר הירדן ומסביבות צור וצידון המון רב אשר שמעו את כל אשר עשה ויבאו אליו׃,Hebrew
ויאמר אל תלמידיו כי יכינו לו אניה קטנה מפני העם למען לא ילחצוהו׃,Hebrew
כי רפא לרבים עד כי התנפלו עליו כל המנגעים לנגע בו׃,Hebrew
והרוחות הטמאות כראותן אתו נפלו לפניו ותצעקנה לאמר אתה הוא בן אלהים׃,Hebrew
ויגער בהן מאד אשר לא תגלינה אותו׃,Hebrew
ויעל אל ההר ויקרא אל אשר הוא חפץ בם ויבאו אליו׃,Hebrew
וישם שנים עשר איש למען יהיו אתו ולמען ישלחם לקרא׃,Hebrew
והיה להם השלטן לרפא את התחלאים ולגרש את השדים׃,Hebrew
ויכנה את שמעון בשם פטרוס׃,Hebrew
ואת יעקב בן זבדי ואת יוחנן אחי יעקב ויכנה אתם בשם בני רגוש הוא בני רעם׃,Hebrew
ואת אנדרי ואת פילפוס ואת בר תלמי ואת מתי ואת תומא ואת יעקב בן חלפי ואת תדי ואת שמעון הקני׃,Hebrew
ואת יהודה איש קריות אשר גם מסרו׃,Hebrew
ויבאו הביתה וישב המון העם להתאסף עד כי לא יכלו אף לאכל לחם׃,Hebrew
וישמעו קרוביו ויצאו להחזיק בו כי אמרו יצא מדעתו׃,Hebrew
והסופרים אשר ירדו מירושלים אמרו כי בעל זבוב נכנס בו ועל ידי שר השדים הוא מגרש את השדים׃,Hebrew
ויקרא אותם אליו וידבר להם במשלים לאמר איך יוכל השטן לגרש השטן׃,Hebrew
ואם נחלקה ממלכה על עצמה לא תוכל לעמד הממלכה ההיא׃,Hebrew
ובית אם נחלק על עצמו לא יוכל לעמד הבית ההוא׃,Hebrew
ואם השטן יתקומם אל עצמו ונחלק לא יוכל לעמד כי בא קצו׃,Hebrew
אין איש אשר יכל לבוא לבית הגבור ולגזל את כליו אם לא יאסר בראשונה את הגבור ואחר ישסה את ביתו׃,Hebrew
אמן אמר אני לכם כי כל החטאים יסלחו לבני אדם וכל הגדופים אשר יגדפו׃,Hebrew
אך המגדף את רוח הקדש אין לו סליחה לעולם כי יאשם בעונו לנצח׃,Hebrew
כי המה אמרו רוח טמאה בו׃,Hebrew
ויבאו אמו ואחיו ויעמדו מחוץ לבית וישלחו אליו לקרא לו׃,Hebrew
והמון העם ישבו סביביו ויאמרו אליו הנה אמך ואחיך בחוץ מבקשים אותך׃,Hebrew
ויען ויאמר אליהם מי הם אמי ואחי׃,Hebrew
ויבט סביב אל הישבים סביביו ויאמר הנה אמי ואחי׃,Hebrew
כי כל אשר יעשה רצון האלהים הוא אחי ואחותי ואמי׃,Hebrew
וישב אל הים ויחל ללמד ויקהלו אליו המון עם רב עד אשר ירד לשבת באניה בים וכל העם עומד על חוף הים ביבשה׃,Hebrew
וילמדם הרבה במשלים ויאמר אליהם בלמדו אתם׃,Hebrew
שמעו שמוע הנה הזרע יצא לזרע׃,Hebrew
ויהי בזרעו ויפל מן הזרע על יד הדרך ויבא עוף השמים ויאכלהו׃,Hebrew
ויש אשר נפל על מקום הסלע אשר אין לו שם אדמה הרבה וימהר לצמח כי לא היה לו עמק אדמה׃,Hebrew
ויהי כזרח השמש ויצרב וייבש כי אין לו שרש׃,Hebrew
ויש אשר נפל בין הקצים ויעלו הקצים וימעכהו ולא נתן פרי׃,Hebrew
ויש אשר נפל על האדמה הטובה ויתן פרי עלה וגדל ויעש זה שלשים שערים וזה ששים וזה מאה׃,Hebrew
ויאמר אליהם מי אשר אזנים לו לשמע ישמע׃,Hebrew
ויהי בהיותו לבדו וישאלוהו האנשים אשר סביביו עם שנים העשר על המשל׃,Hebrew
ויאמר אליהם לכם נתן לדעת סוד מלכות האלהים ואשר בחוץ להם הכל במשלים׃,Hebrew
למען יראו ראו ולא ידעו ושמעו שמוע ולא יבינו פן ישובו ונסלח לחטאתם׃,Hebrew
ויאמר להם הן לא ידעתם את המשל הזה ואיך תבינו את המשלים כלם׃,Hebrew
הזרע הוא זרע את הדבר׃,Hebrew
ואלה הם הנזרעים על יד הדרך אשר יזרע בם הדבר וכשמעם אותו מיד בא השטן וישא את הדבר הזרוע בלבבם׃,Hebrew
וכן הנזרעים על מקמות הסלע הם השמעים את הדבר ומהר בשמחה יקחהו׃,Hebrew
אך אין להם שרש בקרבם ורק לשעה יעמדו ואחר כן בהיות צרה ורדיפה על אדות הדבר מהרה יכשלו׃,Hebrew
והאחרים הנזרעים בין הקצים הם השמעים את הדבר׃,Hebrew
ודאגות העולם הזה ומרמת העשר ותאות שאר הדברים באות וממעכות את הדבר ופרי לא יהיה לו׃,Hebrew
ואלה המזרעים על האדמה הטובה הם השמעים את הדבר ומקבלים אתו ועשים פרי לשלשים שערים ולששים ולמאה׃,Hebrew
ויאמר אליהם הכי יביאו הנר למען יושם תחת האיפה ותחת המטה ולא למען יעלהו על המנורה׃,Hebrew
כי אין דבר סתום אשר לא יגלה ולא נעלם דבר כי אם למען יבא לגלוי׃,Hebrew
כל אשר אזנים לו לשמע ישמע׃,Hebrew
ויאמר אליהם ראו מה אתם שמעים במדה אשר אתם מודדים בה ימד לכם ועוד יוסף לכם השמעים׃,Hebrew
כי מי שיש לו נתון ינתן לו ומי שאין לו גם את אשר יש לו יקח ממנו׃,Hebrew
ויאמר מלכות האלהים היא כאשר ישליך איש זרע על האדמה׃,Hebrew
וישן וקם לילה ויום והזרע יצמח וגדל והוא לא ידע׃,Hebrew
כי הארץ מאליה מוציאה פריה את הדשא ראשונה ואחריו את השבלת ואחרי כן את החטה המלאה בשבלת׃,Hebrew
וכאשר גמל הפרי ימהר לשלח את המגל כי בשל הקציר׃,Hebrew
ויאמר אל מה נדמה את מלכות האלהים ובאי זה משל נמשילנה׃,Hebrew
כגרגר של חרדל אשר יזרע באדמה והוא קטן מכל הזרעים אשר על הארץ׃,Hebrew
ואחרי הזרעו יעלה ויגדל על כל הירקות ועשה ענפים גדולים עד אשר יוכלו עוף השמים לקנן בצלו׃,Hebrew
ובמשלים רבים כאלה דבר אליהם את הדבר כפי אשר יכלו לשמע׃,Hebrew
ובבלי משל לא דבר אליהם והיה בהיותו עם תלמידיו לבדם יבאר להם את הכל׃,Hebrew
ויאמר אליהם ביום ההוא לפנות ערב נעברה העבר׃,Hebrew
ויעזבו את המון העם ויקחו אתו כאשר הוא באניה וגם אניות אחרות הלכו עמו׃,Hebrew
ותקם רוח סערה גדולה וישטפו הגלים אל תוך האניה עד אשר כמעט נמלאה׃,Hebrew
והוא ישן על הכסת באחרי האניה ויעירו אותו ויאמרו אליו רבי האינך דאג לנו כי נאבד׃,Hebrew
ויעור ויגער ברוח ויאמר אל הים הס ודם ותשך הרוח ותהי דממה גדולה׃,Hebrew
ויאמר אליהם למה ככה אתם חרדים איך אין לכם אמונה׃,Hebrew
וייראו יראה גדולה ויאמרו איש אל רעהו מי אפוא הוא אשר גם הרוח והים שמעים לו׃,Hebrew
ויבאו אל עבר הים אל ארץ הגדרים׃,Hebrew
והוא יצא מן האניה והנה איש בא לקראתו מבין הקברים אשר רוח טמאה בו׃,Hebrew
ומושבו בקברים וגם בעבתים לא יכל איש לאסרו׃,Hebrew
כי פעמים הרבה אסרוהו בכבלים ובעבתים וינתק את העבתים וישבר את הכבלים ואין איש יכל לכבשו׃,Hebrew
ותמיד לילה ויומם היה בהרים ובקברים צעק ופצע את עצמו באבנים׃,Hebrew
ויהי כראותו את ישוע מרחוק וירץ וישתחו לו׃,Hebrew
ויצעק בקול גדול ויאמר מה לי ולך ישוע בן אל עליון באלהים אני משביעך אשר לא תענני׃,Hebrew
כי הוא אמר אליו צא רוח טמא מן האדם הזה׃,Hebrew
וישאל אתו מה שמך ויען ויאמר לגיון שמי כי רבים אנחנו׃,Hebrew
ויתחנן אליו מאד לבלתי שלחם אל מחוץ לארץ׃,Hebrew
ועדר חזירים רבים היה שם במרעה ההרים׃,Hebrew
ויתחננו לו כל השדים לאמר שלחנו אל החזירים ונבאה אל תוכם׃,Hebrew
וינח להם ויצאו רוחות הטמאה ויבאו בחזירים וישתער העדר מן המורד אל הים כאלפים במספר ויטבעו בים׃,Hebrew
וינוסו רעי החזירים ויגידו זאת בעיר ובשדות ויצאו לראות מה נהיתה׃,Hebrew
ויבאו אל ישוע ויראו את אחוז השדים אשר הלגיון בו והוא יושב מלבש וטוב שכל וייראו׃,Hebrew
ויספרו להם הראים את אשר נעשה לאחוז השדים ואת דבר החזירים׃,Hebrew
ויחלו להתחנן לו לסור מגבוליהם׃,Hebrew
ויהי ברדתו אל האניה התחנן אליו האיש אשר היה אחוז שדים לתתו לשבת עמו׃,Hebrew
ולא הניח לו כי אם אמר אליו שוב לביתך אל בני משפחתך והגד להם את הגדלות אשר עשה לך יהוה ויחנך׃,Hebrew
וילך לו ויחל לקרא בעשר הערים את הגדלות אשר עשה לו ישוע ויתמהו כלם׃,Hebrew
וישב ישוע לעבר באניה אל עבר הים ויקהל אליו המון רב והוא על שפת הים׃,Hebrew
והנה בא אחד מראשי הכנסת ושמו יאיר וירא אתו ויפל לרגליו׃,Hebrew
ויתחנן אליו מאד לאמר בתי הקטנה חלתה עד למות אנא בוא נא ושים ידיך עליה למען תרפא ותחיה׃,Hebrew
וילך אתו וילכו אחריו המון רב וידחקהו׃,Hebrew
ואשה היתה זבת דם שתים עשרה שנה׃,Hebrew
והיא סבלה הרבה תחת ידי רפאים רבים והוציאה את כל אשר לה ולא להועיל ויהי חליה חזק מאד׃,Hebrew
ויהי כשמעה את שמע ישוע ותבוא בהמון העם מאחריו ותגע בבגדו׃,Hebrew
כי אמרה רק אם אגע בבגדיו אושע׃,Hebrew
וייבש מקור דמיה פתאם ותבן בבשרה כי נרפא נגעה׃,Hebrew
וברגע ידע ישוע בנפשו כי גבורה יצאה ממנו ויפן בתוך העם ויאמר מי נגע בבגדי׃,Hebrew
ויאמר אליו תלמידיו אתה ראה את ההמון דוחק אתך ואמרת מי נגע בי׃,Hebrew
ויבט סביב לראות את אשר עשתה זאת׃,Hebrew
ותירא האשה ותחרד כי ידעה את אשר נעשה לה ותבא ותפל לפניו ותגד לו את האמת כלה׃,Hebrew
ויאמר אליה בתי אמונתך הושיעה לך לכי לשלום וחיית מנגעך׃,Hebrew
עודנו מדבר והנה באים מבית ראש הכנסת לאמר בתך מתה למה תטריח עוד את המורה׃,Hebrew
וכשמע ישוע את הדבר אשר דברו ויאמר אל ראש הכנסת אל תירא רק האמינה׃,Hebrew
ולא הניח לאיש ללכת אתו בלתי אם לפטרוס וליעקב וליוחנן אחי יעקב׃,Hebrew
ויבא בית ראש הכנסת וירא המון הבכים והמיללים הרבה׃,Hebrew
ובבאו אמר אליהם מה תהמו ותבכו הנערה לא מתה אך ישנה היא׃,Hebrew
וישחקו לו והוא גרש את כלם ויקח את אבי הנערה ואת אמה ואת אשר אתו ויבא החדרה אשר שם שכבת הנערה׃,Hebrew
ויאחז ביד הנערה ויאמר אליה טליתא קומי אשר פרושו הילדה אני אמר לך קומי נא׃,Hebrew
ומיד קמה הילדה ותתהלך והיא בת שתים עשרה שנה וישמו שמה גדולה׃,Hebrew
ויזהר אותם מאד שלא יודע הדבר לאיש ויאמר לתת לה לאכול׃,Hebrew
ויצא משם ויבא אל ארצו וילכו אחריו תלמידיו׃,Hebrew
וביום השבת החל ללמד בבית הכנסת וישמעו רבים וישתוממו לאמר מאין לזה כאלה ומה היא החכמה הנתונה לו עד אשר נעשו גבורות כאלה על ידיו׃,Hebrew
הלא זה הוא החרש בן מרים ואחי יעקב ויוסי ויהודה ושמעון והלא אחיותיו אתנו פה ויהי להם למכשול׃,Hebrew
ויאמר אליהם ישוע אין הנביא נקלה כי אם בארצו ובין קרוביו ובביתו׃,Hebrew
ולא יכל לעשות שם פלא רק על חלשים מעטים שם את ידיו וירפאם׃,Hebrew
ויתמה על חסרון אמונתם ויסב בכפרים סבוב ולמד׃,Hebrew
ויקרא אל שנים העשר ויחל לשלח אותם שנים שנים ויתן להם שלטן על רוחות הטמאה׃,Hebrew
ויצו אותם אשר לא ישאו מאומה לדרך זולתי מקל לבדו לא תרמיל ולא לחם ולא נחשת בחגורה׃,Hebrew
רק להיות נעולי סנדל ושתי כתנות לא ילבשו׃,Hebrew
ויאמר אליהם במקום אשר תבאו בית איש שבו בו עד כי תצאו משם׃,Hebrew
וכל אשר לא יקבלו אתכם ולא ישמעו אליכם צאו משם ונערו את עפר כפות רגליכם לעדות להם אמן אני אמר לכם לסדם ולעמרה יקל ביום הדין מן העיר ההיא׃,Hebrew
ויצאו ויקראו לשוב בתשובה׃,Hebrew
ויגרשו שדים רבים ויסוכו בשמן חלשים רבים וירפאום׃,Hebrew
וישמע עליו המלך הורדוס כי נודע שמו ויאמר יוחנן הטובל קם מן המתים ועל כן פעלות בו הגבורות׃,Hebrew
ואחרים אמרו כי הוא אליהו ואחרים אמרו כי נביא הוא או כאחד הנביאים׃,Hebrew
וישמע הורדוס ויאמר יוחנן אשר אנכי נשאתי את ראשו מעליו הוא קם מן המתים׃,Hebrew
כי הוא הורודס שלח לתפש את יוחנן ויאסרהו בבית הסהר בגלל הורודיה אשת פילפוס אחיו כי אתה לקח לו לאשה׃,Hebrew
יען אשר אמר יוחנן אל הורדוס אשת אחיך איננה מתרת לך׃,Hebrew
ותשטם אותו הורודיה ותבקש המיתו ולא יכלה׃,Hebrew
כי הורדוס ירא את יוחנן בדעתו כי הוא איש צדיק וקדוש ויגן בעדו והרבה עשה בשמעו אליו ויאהב לשמע אתו׃,Hebrew
ויבא היום המכשר כי הורדוס ביום הלדת אתו עשה משתה לגדוליו ולשרי האלפים ולראשי הגליל׃,Hebrew
ותבא בת הורודיה ותרקד ותיטב בעיני הורדוס ובעיני המסבים עמו ויאמר המלך אל הנערה שאלי ממני את אשר תחפצי ואתן לך׃,Hebrew
וישבע לה לאמר כל אשר תשאלי ממני אתן לך עד חצי מלכותי׃,Hebrew
ותצא ותאמר לאמה מה אשאל ותאמר את ראש יוחנן המטביל׃,Hebrew
ותמהר מאד לבוא אל המלך ותשאל לאמר רצוני אשר תתן לי עתה בקערה את ראש יוחנן המטביל׃,Hebrew
ויתעצב המלך מאד אך בעבור השבועה והמסבים עמו לא רצה להשיב פניה׃,Hebrew
ומיד שלח המלך אחד הטבחים ויצוהו להביא את ראשו׃,Hebrew
וילך ויכרת את ראשו בבית הסהר ויביאהו בקערה ויתנהו לנערה והנערה נתנה אתו אל אמה׃,Hebrew
וישמעו תלמידיו ויבאו וישאו את גויתו וישימוה בקבר׃,Hebrew
ויקהלו השליחים אל ישוע ויגידו לו את כל אשר עשו ואת אשר למדו׃,Hebrew
ויאמר אליהם באו אתם לבדד אל מקום חרבה ונוחו מעט כי רבים היו הבאים והיצאים עד לאין עת להם לאכול׃,Hebrew
וילכו משם באניה אל מקום חרבה לבדד׃,Hebrew
וההמון ראה אותם יצאים ויכירהו רבים וירוצו שמה ברגליהם מכל הערים ויעברו אותם ויאספו אליו׃,Hebrew
ויצא וירא המון עם רב ויהמו מעיו עליהם כי היו כצאן אשר אין להם רעה ויחל ללמד אותם דברים הרבה׃,Hebrew
ויהי כאשר רפה היום לערוב ויגשו אליו תלמידיו לאמר הנה המקום חרב והיום רד מאד׃,Hebrew
שלח אותם וילכו אל החצרים והכפרים מסביב לקנות להם לחם כי אין להם מה לאכל׃,Hebrew
ויען ויאמר אליהם תנו אתם להם לאכלה ויאמרו אליו הנלך לקנות לחם במאתים דינר ונתן להם לאכלה׃,Hebrew
ויאמר אליהם כמה ככרות לחם יש לכם לכו וראו וידעו ויאמרו חמש ושני דגים׃,Hebrew
ויצו אותם לשבת כלם חברה חברה לבדה על ירק הדשא׃,Hebrew
וישבו להם שורות שורות למאות ולחמשים׃,Hebrew
ויקח את חמשת ככרות הלחם ואת שני הדגים וישא עיניו השמימה ויברך ויפרס את הלחם ויתן לתלמידיו לשום לפניהם ואת שני הדגים חלק לכלם׃,Hebrew
ויאכלו כלם וישבעו׃,Hebrew
וישאו מן הפתותים מלוא סלים שנים עשר וגם מן הדגים׃,Hebrew
והאכלים מן הלחם היו כחמשת אלפי איש׃,Hebrew
ואחרי כן האיץ בתלמידיו לרדת באניה ולעבור לפניו אל עבר הים אל בית צידה עד שלחו את העם׃,Hebrew
ויהי אחר שלחו אתם ויעל ההרה להתפלל׃,Hebrew
ויהי ערב והאניה באה בתוך הים והוא לבדו ביבשה׃,Hebrew
וירא אותם מתעמלים בשוטם כי הרוח לנגדם ויהי כעת האשמרת הרביעית ויבא אליהם מתהלך על פני הים ויואל לעבור לפניהם׃,Hebrew
והם בראתם אתו מתהלך על פני הים חשבו כי מראה רוח הוא ויצעקו׃,Hebrew
כי כלם ראוהו ויבהלו אז דבר אתם ויאמר אליהם חזקו כי אני הוא אל תיראו׃,Hebrew
וירד אליהם אל האניה והרוח שככה וישתוממו עוד יותר בלבבם ויתמהו׃,Hebrew
כי לא השכילו בדבר ככרות הלחם מפני טמטום לבבם׃,Hebrew
ויעברו את הים ויבאו ארצה גניסר ויקרבו אל היבשה׃,Hebrew
ויהי כצאתם מן האניה אז הכירהו׃,Hebrew
וירוצו בכל סביבותיהם ויחלו לשאת את החולים במשכבות אל כל מקום אשר שמעו כי שם הוא׃,Hebrew
ובכל מקום אשר יבא אל הכפרים או הערים ואל השדות שם שמו את החולים בחוצות ויתחננו לו כי יגעו רק בציצת בגדו והיה כל אשר נגעו ונושעו׃,Hebrew
ויקהלו אליו הפרושים ומן הסופרים אשר באו מירושלים׃,Hebrew
ויהי כראותם מתלמידיו אכלים לחם בטמאת ידיהם בלא נטילה ויוכיחו אתם׃,Hebrew
כי הפרושים וכל היהודים לא יאכלו בלתי את רחצו את ידיהם עד הפרק באחזם בקבלת הזקנים׃,Hebrew
ואת אשר מן השוק אינם אכלים בלא טבילה ועוד דברים אחרים רבים אשר קבלו לשמר כמו טבילת כסות וכדים ויורות ומטות׃,Hebrew
וישאלו אותו הפרושים והסופרים מדוע תלמידיך אינם נהגים על פי קבלת הזקנים כי אכלים לחם בלא נטבילת ידים׃,Hebrew
ויען ויאמר אליהם היטב נבא ישעיהו עליכם החנפים ככתוב העם הזה בשפתיו כבדוני ולבו רחק ממני׃,Hebrew
ותהו יראתם אתי מצות אנשים מלמדים׃,Hebrew
כי עזבתם את מצות אלהים לאחז בקבלת בני אדם טבילות כדים וכסות וכאלה רבות אתם עשים׃,Hebrew
ויאמר אליהם מה יפה עשיתם אשר בטלתם את מצות האלהים כדי שתשמרו את קבלתכם׃,Hebrew
כי משה אמר כבד את אביך ואת אמך ומקלל אביו ואמו מות יומת׃,Hebrew
ואתם אמרים איש כי יאמר לאביו ולאמו קרבן פרושו מתנה לאלהים כל מה שאתה נהנה לי׃,Hebrew
ולא תניחו לו לעשות עוד מאומה לאביו ולאמו׃,Hebrew
ותפרו את דבר האלהים על ידי קבלתכם אשר קבלתם והרבה כאלה אתם עשים׃,Hebrew
ויקרא אל כל העם ויאמר אליהם שמעו אלי כלכם והבינו׃,Hebrew
אין דבר מחוץ לאדם אשר יוכל לטמא אותו בבאו אל קרבו כי אם הדברים היוצאים ממנו המה יטמאו את האדם׃,Hebrew
כל אשר אזנים לו לשמע ישמע׃,Hebrew
ויהי כאשר שב הביתה מן ההמון וישאלהו תלמידיו על דבר המשל׃,Hebrew
ויאמר אליהם האף אתם חסרי בינה הלא תשכילו כי כל הבא את תוך האדם מחוצה לו לא יטמאנו׃,Hebrew
כי לא יבוא אל לבו כי אם אל כרשו ויצא למוצאות להבר כל אכל׃,Hebrew
ויאמר היצא מן האדם הוא מטמא את האדם׃,Hebrew
-12[ כי מתוך לב האדם יצאות המחשבות הרעות נאף וזנה ורצוח וגנוב ואהבת בצע ורשעה ורמיה וזוללות וצרות עין וגדוף וזדון וסכלות׃,Hebrew
-12[׃,Hebrew
כל הרעות האלה מקרב האדם הן יוצאות ומטמאות אתו׃,Hebrew
ויקם משם וילך לו אל גבולות צור וצידון ובבואו הביתה לא אבה כי יודע לאיש ולא יכל להסתר׃,Hebrew
כי אשה אשר רוח טמאה נכנסה בבתה הקטנה שמעה את שמעו ותבא ותפל לרגליו׃,Hebrew
והאשה יונית וארץ מולדתה כנען אשר לסוריא ותבקש ממנו לגרש אר השד מבתה׃,Hebrew
ויאמר אליה ישוע הניחו לשבע בראשונה הבנים כי לא טוב לקחת לחם הבנים ולהשליכו לצעירי הכלבים׃,Hebrew
ותען ותאמר אליו כן אדני אבל גם צעירי הכלבים יאכלו תחת השלחן מפרורי לחם הבנים׃,Hebrew
ויאמר אליה בגלל דברך זה לכי לך יצא השד מבתך׃,Hebrew
ותבא אל ביתה ותמצא את הילדה משכבת על חמטה והשד יצא ממנה׃,Hebrew
וישב ויצא מגבול צור וצידון ויבא אל ים הגליל בתוך גבול עשר הערים׃,Hebrew
ויביאו אליו איש אשר היה חרש ואלם ויתחננו לו לשום עליו את ידו׃,Hebrew
ויקח אתו לבדו מקרב ההמון וישם את אצבעותיו באזניו וירק ויגע על לשנו׃,Hebrew
ויבט השמימה ויאנח ויאמר אליו אפתח ופרושו הפתח׃,Hebrew
וברגע נפתחו אזניו ויתר קשר לשונו וידבר בשפה ברורה׃,Hebrew
ויזהר אותם כי לא יספרו לאיש וכאשר יזהירם כן ירבו להכריז׃,Hebrew
וישתוממו עד מאד ויאמרו את הכל עשה יפה גם החרשים הוא עשה לשמעים גם האלמים למדברים׃,Hebrew
ויהי בימים ההם בהקבץ עם רב ואין להם מה יאכלו ויקרא אל תלמידיו ויאמר אליהם׃,Hebrew
נכמרו רחמי על העם כי זה שלשת ימים עמדו עמדי ואין להם לחם לאכל׃,Hebrew
והיה בשלחי אותם רעבים לבתיהם יתעלפו בדרך כי יש מהם אשר באו ממרחק׃,Hebrew
ויענו אתו תלמידיו מאין יוכל איש להשביע את אלה פה במדבר לחם׃,Hebrew
וישאל אותם כמה ככרות לחם יש לכם ויאמרו שבע׃,Hebrew
ויצו את העם לשבת לארץ ויקח את שבע ככרות הלחם ויברך ויפרס ויתן אותם לתלמידיו לשום לפניהם וישימו לפני העם׃,Hebrew
ויהי להם מעט דגים קטנים ויברך ויאמר לשום לפניהם גם את אלה׃,Hebrew
ויאכלו וישבעו וישאו מן הפתותים הנותרים שבעת דודים׃,Hebrew
והאכלים היו כארבעת אלפי איש וישלחם׃,Hebrew
אז ירד באניה עם תלמידיו ויבא אל גלילות דלמונתא׃,Hebrew
ויצאו הפרושים ויחלו להתוכח אתו וישאלו מעמו אות מן השמים והם מנסים אתו׃,Hebrew
ויאנח ברוחו ויאמר מה הדור הזה מבקש לו אות אמן אמר אני לכם אם ינתן אות לדור הזה׃,Hebrew
ויעזב אותם וירד באניה וישב ויעבר אל עבר הים׃,Hebrew
וישכחו לקחת אתם לחם ולא היה להם באניה בלתי אם ככר לחם אחת׃,Hebrew
ויזהר אותם לאמר ראו השמרו לכם משאר הפרושים ומשאר הורדוס׃,Hebrew
ויחשבו ויאמרו איש אל רעהו על כי לחם אין אתנו׃,Hebrew
וידע ישוע ויאמר להם מה תחשבו על כי לחם אין לכם העוד לא תשכילו ולא תבינו ולבכם עודנו מטמטם׃,Hebrew
עינים לכם ולא תראו ואזנים לכם ולא תשמעו ולא תזכרו׃,Hebrew
כאשר פרסתי את חמשת ככרות הלחם לחמשת אלפי איש כמה סלים מלאי פתותים נשאתם ויאמרו אליו שנים עשר׃,Hebrew
ובשבע לארבעת אלפי איש כמה דודים מלאי פתותים נשאתם ויאמרו אליו שבעה׃,Hebrew
ויאמר אליהם איך לא תבינו׃,Hebrew
ויבא אל בית צידה ויביאו אליו איש עור ויתחננו לו לגעת בו׃,Hebrew
ויאחז ביד העור ויוליכהו אל מחוץ לכפר וירק בעיניו וישם את ידיו עליו וישאלהו לאמר הראה אתה דבר׃,Hebrew
ויבט ויאמר אראה את בני האדם כי מתהלכים כאילנות אני ראה׃,Hebrew
ויוסף לשום את ידיו על עיניו ותפקחנה עיניו וירפא וירא הכל היטב עד למרחוק׃,Hebrew
וישלחהו אל ביתו לאמר אל תבא בתוך הכפר ואל תדבר לאיש בכפר׃,Hebrew
ויצא ישוע ותלמידיו ללכת אל כפרי קיסרין של פילפוס ויהי בדרך וישאל את תלמידיו ויאמר אליהם מה אמרים עלי האנשים מי אני׃,Hebrew
ויענו ויאמרו יוחנן המטביל ויש אמרים אליהו ואחרים אמרים אחד מן הנביאים׃,Hebrew
וישאל אתם לאמר ואתם מה תאמרו עלי מי אני ויען פטרוס ויאמר אליו אתה הוא המשיח׃,Hebrew
ויצו אתם בגערה לבלתי דבר עליו לאיש׃,Hebrew
ויחל ללמדם כי צריך בן האדם לענות הרבה וימאס על ידי הזקנים והכהנים הגדולים והסופרים ויומת ומקצה שלשת ימים קום יקום׃,Hebrew
והוא בגלוי דבר את הדבר הזה ויקחהו פטרוס ויחל לגער בו׃,Hebrew
ויפן אחריו ויבט את תלמידיו ויגער בפטרוס לאמר סור מעל פני השטן כי אין לבך לדברי האלהים כי אם לדברי האדם׃,Hebrew
ויקרא אל העם ואל תלמידיו ויאמר אליהם החפץ ללכת אחרי יכחש בנפשו וישא את צלבו וילך אחרי׃,Hebrew
כי כל אשר יחפץ להושיע את נפשו תאבד נפשו ממנו וכל אשר תאבד לו נפשו למעני ולמען הבשורה הוא יושיענה׃,Hebrew
כי מה יסכן לאדם כי יקנה את כל העולם ונשחתה נפשו׃,Hebrew
או מה יתן איש פדיון נפשו׃,Hebrew
כי כל איש אשר הייתי אני ודברי לו לחרפה בדור הנאף והחוטא הזה אף הוא יהיה לחרפה לבן האדם בבואו בכבוד אביו עם המלאכים הקדושים׃,Hebrew
ויאמר אליהם אמן אמר אני לכם כי יש מן העמדים פה אשר לא יטעמו מות עד כי יראו מלכות האלהים באה בגבורה׃,Hebrew
ואחרי ששת ימים לקח ישוע את פטרוס ואת יעקב ואת יוחנן ויעלם על הר גבה אתו לבדם וישתנה לעיניהם׃,Hebrew
ובגדיו נהיו מזהירים לבנים מאד כשלג אשר לא יוכל כובס בארץ להלבין כמוהם׃,Hebrew
וירא אליהם אליהו ומשה מדברים עם ישוע׃,Hebrew
ויען פטרוס ויאמר אל ישוע רבי טוב היותנו פה נעשה נא שלש סכות לך אחת ולמשה אחת ולאליהו אחת׃,Hebrew
כי לא ידע מה ידבר כי היו נבהלים׃,Hebrew
ויהי ענן סוכך עליהם ויצא מן הענן קול אמר זה בני ידידי אליו שמעו׃,Hebrew
והמה הביטו כה וכה פתאם ולא ראו עוד איש בלתי את ישוע לבדו אתם׃,Hebrew
וירדו מן ההר ויזהירם לבלתי הגיד לאיש את אשר ראו עד כי יקום בן האדם מן המתים׃,Hebrew
וישמרו את הדבר בלבבם וידרשו לדעת מה היא התקומה מן המתים׃,Hebrew
וישאלהו לאמר מה זה אמרים הסופרים כי אליהו בוא יבוא בראשונה׃,Hebrew
ויען ויאמר להם הנה אליהו בא בראשונה וישיב את הכל ומה כתוב על בן האדם הלא כי יענה הרבה וימאס׃,Hebrew
אבל אמר אני לכם גם בא אליהו וגם עשו לו כרצונם כאשר כתוב עליו׃,Hebrew
ויהי כבואו אל התלמידים וירא עם רב סביבותם וסופרים מתוכחים אתם׃,Hebrew
וכל העם כראותם אתו כן תמהו וירוצי אליו וישאלו לו לשלום׃,Hebrew
וישאל את הסופרים מה אתם מתוכחים עמהם׃,Hebrew
ויען אחד מן העם ויאמר רבי הבאתי אליך את בני אשר רוח אלם בקרבו׃,Hebrew
והיה בכל מקום אשר יאחזהו הוא מרצץ אתו וירד רירו וחרק את שניו ויבש גופו ואמר אל תלמידיך לגרשו ולא יכלו׃,Hebrew
ויען ויאמר להם הוי דור בלתי מאמין עד מתי אהיה עמכם עד מתי אסבל אתכם הביאו אתו לפני׃,Hebrew
ויביאהו לפניו ויהי כאשר ראהו הרוח וירוצצנו פתאם ויפל ארצה ויתגולל ויורד רירו׃,Hebrew
וישאל את אביו כמה ימים היתה לו זאת ויאמר מימי נעוריו׃,Hebrew
ופעמים רבות הפיל אתו גם באש גם במים להאבידו אך אם יכל תוכל רחם עלינו ועזרנו׃,Hebrew
ויאמר אליו ישוע לאמר אם תוכל להאמין כל יוכל המאמין׃,Hebrew
ויתן אבי הילד את קלו בבכי ויאמר אני מאמין עזר נא לחסרון אמונתי׃,Hebrew
וירא ישוע את העם מתקבץ אליו ויגער ברוח הטמא לאמר רוח אלם וחרש אני מצוך צא ממנו ואל תסף לבוא בו עוד׃,Hebrew
ויצעק וירצץ אתו מאד ויצא ויהי כמת עד אשר אמרו רבים כי גוע׃,Hebrew
ויחזק ישוע בידו ויניעהו ויקם׃,Hebrew
ויהי כאשר בא הביתה וישאלהו תלמידיו בהיותם לבדם אתו מדוע אנחנו לא יכלנו לגרשו׃,Hebrew
ויאמר אליהם המין הזה יצא לא יצא כי אם בתפלה ובצום׃,Hebrew
ויצאו משם ויעברו בגליל ולא אבה להודע לאיש׃,Hebrew
כי היה מלמד את תלמידיו לאמר אליהם כי עתיד בן האדם להמסר בידי בני אדם ויהרגהו ואחרי אשר נהרג יקום ביום השלישי׃,Hebrew
והם לא הבינו את הדבר וייראו לשאל אותו׃,Hebrew
ויבא אל כפר נחום ובהיותו בבית וישאל אותם מה התוכחתם איש עם רעהו בדרך׃,Hebrew
ויחרישו כי התעשקו בדרך מי הוא הגדול בהם׃,Hebrew
וישב ויקרא אל שנים העשר ויאמר אליהם איש כי יחפץ להיות הראשון הוא יהיה האחרון לכלם ומשרת כלם׃,Hebrew
ויקח ילד ויעמידהו בתוכם ויחבקהו ויאמר להם׃,Hebrew
כל אשר יקבל בשמי ילד אחד כזה הוא מקבל אותי וכל אשר אותי יקבל איננו מקבל אותי כי אם את אשר שלחני׃,Hebrew
ויען יוחנן ויאמר אליו רבי ראינו איש מגרש שדים בשמך ואיננו הולך אחרינו ונכלאנו יען אשר לא הלך אחרינו׃,Hebrew
ויאמר ישוע אל תכלאהו כי אין איש עשה גבורה בשמי ויוכל במהרה לדבר בי רעה׃,Hebrew
כי כל אשר איננו נגדנו הוא בעדנו׃,Hebrew
כי כל המשקה אתכם כוס מים בשמי על אשר אתם למשיח אמן אמר אני לכם כי לא יאבד שכרו׃,Hebrew
וכל המכשיל אחד הקטנים המאמינים בי טוב לו שיתלה פלח רכב על צוארו והשלך בים׃,Hebrew
ואם ידך תכשילך קצץ אתה טוב לך לבוא קטע לחיים מהיות לך שתי ידים ותלך אל גיהנם אל האש אשר לא תכבה׃,Hebrew
אשר שם תולעתם לא תמות ואשם לא תכבה׃,Hebrew
ואם רגלך תכשילך קצץ אתה טוב לך לבוא פסח לחיים מהיות לך שתי רגלים ותשלך לגיהנם אל האש אשר לא תכבה׃,Hebrew
אשר שם תולעתם לא תמות ואשם לא תכבה׃,Hebrew
ואם עינך תכשילך עקר אתה טוב לך לבוא אל מלכות האלהים בעין אחת מהיות לך שתי עינים ותשלך לגיהנם׃,Hebrew
אשר שם תולעתם לא תמות ואשם לא תכבה׃,Hebrew
כי כל איש באש ימלח וכל קרבן במלח ימלח׃,Hebrew
טוב המלח ואם המלח יהיה תפל במה תתקנו אותו יהי לכם מלח בקרבכם ויהי שלום ביניכם׃,Hebrew
ויקם משם וילך אל גבול יהודה מעבר הירדן ויקהלו עוד אליו המון עם וילמדם כפעם בפעם׃,Hebrew
ויגשו אליו הפרושים וישאלהו אם יוכל איש לשלח את אשתו והם מנסים אתו׃,Hebrew
ויען ויאמר אליהם מה צוה אתכם משה׃,Hebrew
ויאמרו משה התיר לכתב ספר כריתת ולשלח׃,Hebrew
ויען ישוע ויאמר אליהם בעבור קשי לבבכם כתב לכם את המצוה הזאת׃,Hebrew
אבל מראשית הבריאה זכר ונקבה עשה אתם אלהים׃,Hebrew
על כן יעזב איש את אביו ואת אמו ודבק באשתו׃,Hebrew
והיו שניהם לבשר אחד ואם כן אפוא אינם עוד שנים כי אם בשר אחד׃,Hebrew
לכן את אשר חבר אלהים לא יפרידנו אדם׃,Hebrew
ויהי בבית וישובו תלמידיו לשאל אתו על זאת׃,Hebrew
ויאמר אליהם המשלח את אשתו ולקח אחרת נאף הוא עליה׃,Hebrew
ואשה כי תעזב אישה ולקחה איש אחר נאפת היא׃,Hebrew
ויביאו אליו ילדים למען יגע בהם ויגערו התלמידים במביאיהם׃,Hebrew
וירא ישוע ויכעס ויאמר אליהם הניחו לילדים לבוא אלי ואל תמנעום כי לאלה מלכות האלהים׃,Hebrew
אמן אמר אני לכם כל אשר לא יקבל את מלכות האלהים כילד הוא לא יבא בה׃,Hebrew
ויחבקם ויברכם בשומו את ידיו עליהם׃,Hebrew
ויהי בצאתו לדרך והנה איש רץ אליו ויכרע לפניו וישאל אותו רבי הטוב מה אעשה ואירש חיי עולם׃,Hebrew
ויאמר לו ישוע מדוע קראת לי טוב אין טוב בלתי אחד האלהים׃,Hebrew
הן ידעת את המצות לא תנאף לא תרצח לא תגנב לא תענה עד שקר לא תעשק כבד את אביך ואת אמך׃,Hebrew
ויען ויאמר אליו רבי את כל אלה שמרתי נעורי׃,Hebrew
ויבט בו ישוע ויאהבהו ויאמר אליו אחת חסרת לך מכר את כל אשר לך ותן לעניים ויהי לך אוצר בשמים ובוא שא את הצלב ולך אחרי׃,Hebrew
ויצר לו על הדבר הזה ויעצב וילך לו כי הון רב היה לו׃,Hebrew
ויבט ישוע סביב ויאמר אל תלמידיו כמה יקשה לבעלי נכסים לבוא אל מלכות האלהים׃,Hebrew
ויבהלו התלמידים על דבריו ויסף ישוע ויען ויאמר להם בני מה קשה לבטחים על חילם לבוא אל מלכות האלהים׃,Hebrew
נקל לגמל לעבר בתוך נקב המחט מבוא עשיר אל מלכות האלהים׃,Hebrew
ויוסיפו עוד להשתומם ויאמרו איש אלם אחיו מי אפוא יוכל להושע׃,Hebrew
ויבט בם ישוע ויאמר מבני אדם תפלא זאת אך לא מאלהים כי מאלהים לא יפלא כל דבר׃,Hebrew
ויען פטרוס ויאמר אליו הן אנחנו עזבנו את הכל ונלך אחריך׃,Hebrew
ויאמר ישוע אמן אמר אני לכם כי אין איש אשר עזב את ביתו או את אחיו או את אחיותיו או את אביו או את אמו או את אשתו או את בניו או את שדותיו למעני ולמען הבשורה׃,Hebrew
אשר לא יקח עתה בזמן הזה בכל הרדיפות מאה פעמים כהמה בתים ואחים ואחיות ואמות ובנים ושדות ובעולם הבא חיי עולמים׃,Hebrew
ואולם רבים מן הראשונים יהיו אחרונים והאחרונים ראשונים׃,Hebrew
ויהי בדרך בעלותם ירושלים וישוע הולך לפניהם והמה נבהלים ויראים בלכתם אחריו ויוסף לקחת אליו את שנים העשר ויחל להגיד להם את אשר יקרהו לאמר׃,Hebrew
הנה אנחנו עלים ירושלימה ובן האדם ימסר לראשי הכהנים ולסופרים וירשיעהו למות וימסרו אתו לגוים׃,Hebrew
ויהתלו בו ויכהו בשוטים וירקו בפניו וימיתהו וביום השלישי קום יקום׃,Hebrew
ויקרבו אליו יעקב ויוחנן בני זבדי ויאמרו רבי אותה נפשנו כי תעשה לנו את אשר נשאל ממך׃,Hebrew
ויאמר אליהם מה אויתם כי אעשה לכם׃,Hebrew
ויאמרו אליו תנה לנו לשבת אחד לימינך ואחד לשמאלך בכבודך׃,Hebrew
ויאמר אליהם ישוע לא ידעתם את אשר שאלתם היכל תוכלו לשתות את הכוס אשר אני שתה ולהטבל בטבילה אשר אני נטבל בה׃,Hebrew
ויאמרו אליו נוכל ויאמר אליהם ישוע את הכוס אשר אני שתה תשתו ובטבילה אשר אני נטבל בה תטבלו׃,Hebrew
אך שבת לימיני ולשמאלי אין בידי לתתה בלתי לאשר הוכן להם׃,Hebrew
ויהי כשמע זאת העשרה ויחלו לכעוס על יעקב ויוחנן׃,Hebrew
ויקרא להם ישוע ויאמר אליהם אתם ידעתם כי הנחשבים לשרי הגוים הם רדים בהם וגדוליהם שולטים עליהם׃,Hebrew
ואתם לא כן ביניכם כי אם החפץ להיות גדול ביניכם יהיה לכם למשרת׃,Hebrew
והחפץ להיות בכם ראשון יהיה עבד לכל׃,Hebrew
כי בן האדם אף הוא לא בא למען ישרתוהו כי אם לשרת ולתת את נפשו כפר תחת רבים׃,Hebrew
ויבאו יריחו ויהי כצאתו מיריחו הוא ותלמידיו והמון עם רב והנה ברטימי בן טימי איש עור ישב על יד הדרך לשאל נדבות׃,Hebrew
וישמע כי הוא ישוע הנצרי ויחל לצעק ויאמר אנא בן דוד ישוע חנני׃,Hebrew
ויגערו בו רבים להשתיקו והוא הרבה לצעק בן דוד חנני׃,Hebrew
ויעמד ישוע ויאמר קראו לו ויקראו לעור ויאמרו אליו חזק קום קרא לך׃,Hebrew
וישלך את שמלתו מעליו ויקם ויבא אל ישוע׃,Hebrew
ויען ישוע ויאמר אליו מה חפצת ואעשה לך ויאמר אליו העור רבוני כי אראה׃,Hebrew
ויאמר ישוע אליו לך לך אמונתך הושיעה לך ופתאם ראה וילך אחרי ישוע בדרך׃,Hebrew
ויהי כאשר קרבו לירושלים אל בית פגי ובית היני בהר הזיתים וישלח שנים מתלמידיו׃,Hebrew
ויאמר אליהם לכו אל הכפר אשר ממולכם והיה כבאכם שמה תמצאו עיר אסור אשר לא ישב עליו אדם אותו התירו והביאו׃,Hebrew
וכי יאמר אליכם איש למה תעשו זאת ואמרתם האדון צריך לו וברגע ישלחנו הנה׃,Hebrew
וילכו וימצאו העיר אסור אל השער בחוץ על אם הדרך ויתירוהו׃,Hebrew
ואנשים מן העמדים שם אמרו אליהם מה זאת תעשו להתיר את העיר׃,Hebrew
ויאמרו אליהם כאשר צום ישוע ויניחו להם׃,Hebrew
ויביאו את העיר אל ישוע וישליכו עליו את בגדיהם וישב עליו׃,Hebrew
ורבים פרשו את בגדיהם על הדרך ואחרים כרתו ענפים מן העצים וישטחו על הדרך׃,Hebrew
וההלכים לפניו ואחריו צעקים לאמר הושע נא ברוך הבא בשם יהוה׃,Hebrew
ברוכה מלכות דוד אבינו הבאה בשם יהוה הושע נא במרומים׃,Hebrew
ויבא ישוע ירושלים ואל בית המקדש וירא ויתבונן על הכל והיום רפה לערוב ויצא אל בית היני עם שנים העשר׃,Hebrew
ויהי ממחרת בצאתם מבית היני וירעב׃,Hebrew
וירא תאנה מרחוק ולא עלים ויבא לראות הימצא בה פרי ויקרב אליה ולא מצא בה כי אם עלים לבד כי לא היתה עת תאנים׃,Hebrew
ויען ויאמר אליה מעתה איש אל יאכל פרי ממך עד עולם וישמעו תלמידיו׃,Hebrew
ויבאו ירושלים ויבא ישוע אל המקדש ויחל לגרש משם את המוכרים ואת הקונים ויהפך את שלחנות השלחנים ואת מושבות מכרי היונים׃,Hebrew
ולא הניח לאיש לשאת כלי דרך המקדש׃,Hebrew
וילמד ויאמר להם הלא כתוב כי ביתי בית תפלה יקרא לכל העמים ואתם עשיתם אתו מערת פריאים׃,Hebrew
וישמעו הסופרים וראשי הכהנים ויתנכלו אתו להשמידו כי יראו מפניו יען אשר כל העם משתוממים על תורתו׃,Hebrew
ויהי בערב ויצא אל מחוץ לעיר׃,Hebrew
ויהי הם עברים בבקר ויראו את התאנה כי יבשה עם שרשיה׃,Hebrew
ויזכר פטרוס ויאמר אליו רבי הנה התאנה אשר אררתה יבשה׃,Hebrew
ויען ישוע ויאמר אליהם תהי נא בכם אמונת אלהים׃,Hebrew
כי אמן אמר אני לכם כל אשר יאמר אל ההר הזה הנשא והעתק אל תוך הים ואין ספק בלבבו כי אם יאמין כי יהיה כאשר אמר כן גם יהיה לו׃,Hebrew
על כן אני אמר לכם כל אשר תשאלו בהתפללכם האמינו כי תקחו ויהי לכם׃,Hebrew
וכי תעמדו להתפלל תסלחו לכל איש את אשר בלבבכם עליו למען יסלח לכם אביכם שבשמים אף הוא את פשעיכם׃,Hebrew
ואתם אם לא תסלחו אף אביכם שבשמים לא יסלח לכם את פשעיכם׃,Hebrew
וישובו ויבאו ירושלים ויהי הוא מתהלך במקדש ויבאו אליו הכהנים הגדולים והסופרים והזקנים׃,Hebrew
ויאמרו אליו באי זו רשות אתה עשה אלה ומי נתן לך את הרשות הזאת לעשות את אלה׃,Hebrew
ויאמר ישוע אליהם גם אני אשאלה אתכם דבר אחד ואתם השיבוני ואמר לכם באי זו רשות אני עשה אלה׃,Hebrew
טבילת יוחנן המן השמים היתה אם מבני אדם השיבוני׃,Hebrew
ויחשבו כה וכה בקרבם לאמר אם נאמר מן השמים יאמר מדוע אפוא לא האמנתם לו׃,Hebrew
או הנאמר מבני אדם וייראו את העם כי כלם חשבו את יוחנן לנביא באמת׃,Hebrew
ויענו ויאמרו אל ישוע לא ידענו ויען ישוע ויאמר אליהם אם כן גם אני לא אמר לכם באי זו רשות אני עשה אלה׃,Hebrew
ויחל לדבר אליהם במשלים לאמר איש נטע כרם ויעש גדר סביבותיו ויחצב יקב ויבן מגדל ויתנהו אל כרמים וילך למרחקים׃,Hebrew
ולמועד שלח אל הכרמים עבד לקחת מאת הכרמים מפרי הכרם׃,Hebrew
ויחזיקו בו ויכהו וישלחהו ריקם׃,Hebrew
ויסף לשלח אליהם עבד אחר ואתו סקלו באבנים ומחקו ראשו וישלחהו נכלם׃,Hebrew
ויסף וישלח אחר וגם אתו הרגו וכן עשו ברבים אחרים מהם הכו ומהם הרגו׃,Hebrew
ויהי לו עוד בן יחיד אשר אהבו וישלח גם אתו אליהם באחרנה לאמר מפני בני יגורו׃,Hebrew
והכרמים ההם אמרו איש אל רעהו הנה זה הוא היורש לכו ונהרגהו ולנו תהיה הירשה׃,Hebrew
ויחזיקו בו ויהרגו אותו וישליכהו אל מחוץ לכרם׃,Hebrew
ועתה מה יעשה בעל הכרם יבוא ויאבד את הכרמים ההם ויתן את הכרם לאחרים׃,Hebrew
הלא קראתם את הכתוב הזה אבן מאסו הבונים היתה לראש פנה׃,Hebrew
מאת יהוה היתה זאת היא נפלאת בעינינו׃,Hebrew
ויבקשו לתפשו וייראו מפני העם יען אשר הבינו כי עליהם דבר את המשל הזה ויעזבהו וילכו להם׃,Hebrew
וישלחו אליו אנשים מן הפרושים ומן ההורדוסים ללכד אתו בדברו׃,Hebrew
ויבאו ויאמרו אליו רבי ידענו כי איש אמת אתה ולא תגור מפני איש כי לא תכיר פנים כי אם באמת מורה אתה את דרך האלהים הנכון לתת מס אל הקיסר אם לא נתן׃,Hebrew
והוא ידע את חנפתם ויאמר אליהם מה תנסוני הביאו אלי דינר ואראה׃,Hebrew
ויביאו ויאמר אליהם של מי הצורה הזאת והמכתב אשר עליו ויאמרו אליו של הקיסר׃,Hebrew
ויאמר ישוע אליהם את אשר לקיסר תנו לקיסר ואת אשר לאלהים תנו לאלהים ויתמהו עליו׃,Hebrew
ויבאו אליו מן הצדוקים האמרים כי אין תחיה למתים וישאלהו לאמר׃,Hebrew
רבי כתב לנו משה כי ימות אחי איש ועזב אשה ובנים אין לו ייבם אחיו את אשתו ויקם זרע לאחיו׃,Hebrew
והנה שבעה אחים והראשון לקח אשה ובמותו לא השאיר אחריו זרע׃,Hebrew
ויקח אתה השני וימת ולא הניח זרע וכן גם השלישי׃,Hebrew
ויקחוה כל השבעה ולא השאירו אחריהם זרע ואחרי מות כלם מתה גם האשה׃,Hebrew
ועתה בתחית המתים כשיקומו למי מהם תהיה לאשה כי לשבעה היתה לאשה׃,Hebrew
ויאמר ישוע אליהם הלא בזאת אתם תעים באשר אינכם יודעים גם את הכתובים גם את גבורת האלהים׃,Hebrew
כי בעת קומם מן המתים האנשים לא ישאו נשים ולא תנשאנה אך יהיו כמלאכי השמים׃,Hebrew
ועל דבר המתים כי קום יקומו הלא קראתם בספר משה בסנה את אשר דבר אליו האלהים לאמר אנכי אלהי אברהם ואלהי יצחק ואלהי יעקב׃,Hebrew
האלהים איננו אלהי המתים כי אם אלהי החיים לכן הרביתם לתעות׃,Hebrew
ואחד מן הסופרים שמע אתם מתוכחים ויקרב אליהם וירא כי היטב השיבם וישאלהו מה היא הראשנה לכל המצות׃,Hebrew
ויען ישוע וידבר אליו הראשנה לכל המצות היא שמע ישראל יהוה אלהינו יהוה אחד׃,Hebrew
ואהבת את יהוה אלהיך בכל לבבך ובכל נפשך ובכל מדעך ובכל מאדך זאת היא המצוה הראשנה׃,Hebrew
והשנית הדמה לה היא ואהבת לרעך כמוך ואין מצוה גדולה מאלה׃,Hebrew
ויאמר אליו הסופר אמנם רבי יפה דברת כי אלהים אחד הוא ואין עוד מלבדו׃,Hebrew
ולאהבה אתו בכל לבב ובכל מדע ובכל נפש ובכל מאד ולאהבה את הרע כנפשו גדולה היא מכל עלות וזבחים׃,Hebrew
וירא ישוע כי ענה בדעת ויאמר אליו לא רחוק אתה ממלכות האלהים ואיש לא ערב עוד את לבו לשאל אותו שאלה׃,Hebrew
ויען ישוע בלמדו במקדש ויאמר איך יאמרו הסופרים כי המשיח הוא בן דוד׃,Hebrew
והוא דוד אמר ברוח הקדש נאם יהוה לאדני שב לימיני עד אשית איביך הדם לרגליך׃,Hebrew
הנה דוד בעצמו קרא לו אדון ואיך הוא בנו ויאהב רב העם לשמע אתו׃,Hebrew
ויאמר אליהם בלמד אתם השמרו מן הסופרים האהבים להתהלך עטופי טלית ואת שאלות שלומם בשוקים׃,Hebrew
ואת מושבי הראש בבתי כנסיות ואת מסבות הראש בסעודות׃,Hebrew
הבלעים את בתי האלמנות ומאריכים בתפלה למראה עינים המה משפט על יתר יקחו׃,Hebrew
וישוע ישב ממול ארון האוצר והוא ראה את העם משליכים מעות לארון האוצר ועשירים רבים נתנו הרבה׃,Hebrew
ותבא אלמנה עניה ותשלך שתי פרוטות אשר הן רבע אסר׃,Hebrew
ויקרא אל תלמידיו ויאמר אליהם אמן אמר אני לכם כי האלמנה העניה הזאת נתנה יותר מכל הנתנים אל ארון האוצר׃,Hebrew
כי כלם נתנו מן העדף שלהם והיא ממחסרה נתנה כל אשר לה את כל רכושה׃,Hebrew
ויהי בצאתו מן המקדש ויאמר אליו אחד מתלמידיו רבי ראה מה יפו האבנים והבנינים האלה׃,Hebrew
ויען ישוע אתו ויאמר הראית את כל הבנינים הגדולים האלה לא תשאר אבן על אבן אשר לא תתפרק׃,Hebrew
וישב על הר הזיתים ממול המקדש וישאלהו פטרוס ויעקב ויוחנן ואנדרי והם אתו לבדם׃,Hebrew
אמר נא לנו מתי תהיה זאת ומה הוא האות בבא העת אשר תעשה בה כל זאת׃,Hebrew
ויען אתם ישוע ויחל לדבר ראו פן יתעה אתכם איש׃,Hebrew
כי רבים יבאו בשמי לאמר אני הוא ויתעו רבים׃,Hebrew
ובשמעכם מלחמות ושמעות מלחמה אל תבהלו כי היו תהיה זאת אך לא זאת היא הקץ׃,Hebrew
כי יקום גוי על גוי וממלכה על ממלכה והיה רעש כה וכה והיה רעב ומהומה׃,Hebrew
אלה ראשית החבלים ואתם השמרו בנפשתיכם כי ימסרו אתכם לסנהדריות והכיתם בבתי כנסיות ולפני משלים ומלכים תובאו למעני לעדות להם׃,Hebrew
והבשורה צריכה להקרא בראשנה לכל הגוים׃,Hebrew
וכאשר יוליכו ומסרו אתכם אל תדאגו ואל תחשבו מה תדברו כי הדבר אשר ינתן לכם בשעה ההיא אותו דברו יען לא אתם הם המדברים כי אם רוח הקדש׃,Hebrew
ואח ימסר את אחיו למות ואב את בנו וקמו בנים באבותם והמיתו אותם׃,Hebrew
והייתם שנואים לכל אדם למען שמי והמחכה עד עת קץ הוא יושע׃,Hebrew
וכי תראו את שקוץ משמם הנאמר ביד דניאל הנביא עמד במקום אשר לא לו הקורא יבין אז נוס ינוסו אנשי יהודה אל ההרים׃,Hebrew
ואשר על הגג אל ירד הביתה ואל יבא פנימה לשאת דבר מביתו׃,Hebrew
ואשר בשדה אל ישב הביתה לשאת מלבושו׃,Hebrew
ואוי להרות ולמיניקות בימים ההמה׃,Hebrew
אך התפללו אשר לא תהיה מנוסתכם בחרף׃,Hebrew
כי הימים ההם יהיו עת צרה אשר לא נהיתה כמוה מראשית הבריאה אשר ברא אלהים עד עתה וכמוה לא תהיה עוד׃,Hebrew
ולולי קצר יהוה את הימים ההם לא יושע כל בשר אך למען הבחירים אשר בחר בם קצר את הימים׃,Hebrew
ואז אם יאמר איש אליכם הנה פה המשיח או הנהו שם אל תאמינו׃,Hebrew
כי יקומו משיחי שקר ונביאי שקר ונתנו אתות ומופתים להתעות אף את הבחירים אם יוכלו׃,Hebrew
ואתם ראו הנה מראש הגדתי לכם את כל׃,Hebrew
והיה בימים ההם אחרי הצרה ההיא תחשך השמש והירח לא יגיה אורו׃,Hebrew
והכוכבים יפלו מן השמים וכחות השמים יתמוטטו׃,Hebrew
ואז יראו את בן האדם בא בעננים בגבורה רבה ובכבוד׃,Hebrew
ואז ישלח את מלאכיו ויקבץ את בחיריו מארבע הרוחות מקצה הארץ עד קצה השמים׃,Hebrew
למדו נא את משל התאנה כשירטב ענפה ופרח עלה ידעתם כי קרוב הקיץ׃,Hebrew
כן אף אתם בראתכם כי היו כל אלה דעו כי קרוב הוא לפתח׃,Hebrew
אמן אמר אני לכם לא יעבר הדור הזה עד אשר יהיו כל אלה׃,Hebrew
השמים והארץ יעברו ודברי לא יעברון׃,Hebrew
אך עת בוא היום ההוא והשעה ההיא אין איש יודע אותה גם לא מלאכי השמים גם לא הבן מבלעדי האב׃,Hebrew
ראו שקדו והתפללו כי לא ידעתם מתי תהיה העת׃,Hebrew
והיה כאיש הולך למרחק אשר עזב את ביתו ויתן שלטן לעבדיו ולאיש איש את מלאכתו וגם את השוער צוה לשקד׃,Hebrew
לכן שקדו כי לא ידעתם מתי יבוא בעל הבית אם לעת ערב או בחצות הלילה אם בעת קריאת הגבר או בבקר׃,Hebrew
פן יבוא פתאם ומצא אתכם ישנים׃,Hebrew
ואת אשר אמרתי לכם אמר אני לכל שקדו׃,Hebrew
ויהי יומים לפני חג הפסח והמצות ויבקשו הכהנים הגדולים והסופרים איך יתפשהו בערמה להמיתו׃,Hebrew
ויאמרו אך לא בחג פן תהיה מהומה בעם׃,Hebrew
ויהי בהיותו בבית היני בית שמעון המצרע ויסב אל השלחן ותבא אשה ובידה פך שמן נרד זך ויקר מאד ותשבר את הפך ותצק על ראשו׃,Hebrew
ויש אשר מתרעמים איש אל רעהו לאמר על מה היה אבוד השמן הזה׃,Hebrew
כי ראוי היה זה להמכר ביותר משלש מאות דינר ולתתו לעניים ויגערו בה׃,Hebrew
ויאמר ישוע הניחו לה למה תגיון נפשה מעשה טוב עשתה עמדי׃,Hebrew
כי העניים תמיד עמכם וכשתרצו תוכלו להיטיב להם ואנכי לא אהיה אתכם תמיד׃,Hebrew
את אשר היה לאל ידה עשתה קדמה למשוח את גופי לחנטו׃,Hebrew
אמן אמר אני לכם כי באשר תקרא הבשורה הזאת אל כל העולם גם את אשר עשתה היא יספר לזכרון לה׃,Hebrew
ויהודה איש קריות אחד משנים העשר הלך אל ראשי הכהנים למסר אותו אליהם׃,Hebrew
והם כשמעם שמחו ויאמרו לתת לו כסף ויבקש תאנה למסרו׃,Hebrew
ויהי בראשון לחג המצות עת זבח הפסח ויאמרו אליו תלמידיו איפה תחפץ לאכל את הפסח ונלכה ונכין׃,Hebrew
וישלח שנים מתלמידיו ויאמר אליהם לכו העירה ויפגע אתכם איש נשא צפחת המים לכו אחריו׃,Hebrew
ובאשר יבוא שמה אמרו לבעל הבית כה אמר הרב איה המלון אשת אכלה שם את הפסח עם תלמידי׃,Hebrew
והוא יראה אתכם עליה גדולה מצעה ומוכנה ושם הכינו לנו׃,Hebrew
ויצאו תלמידיו ויבאו העירה וימצאו כאשר דבר להם ויכינו את הפסח׃,Hebrew
ויהי בערב ויבא עם שנים העשר׃,Hebrew
ויסבו ויאכלו ויאמר ישוע אמן אמר אני לכם אחד מכם האכל אתי ימסרני׃,Hebrew
ויחלו להתעצב ויאמרו אליו זה אחר זה הכי אני הוא׃,Hebrew
ויען ויאמר אליהם אחד משנים העשר הוא הטבל עמי בקערה׃,Hebrew
הן בן האדם הלך ילך כאשר כתוב עליו אבל אוי לאיש ההוא אשר על ידו ימסר בן האדם טוב לאיש ההוא שלא נולד׃,Hebrew
ויהי באכלם ויקח ישוע לחם ויברך ויבצע ויתן להם ויאמר קחו אכלו זה הוא גופי׃,Hebrew
ויקח את הכוס ויברך ויתן להם וישתו ממנה כלם׃,Hebrew
ויאמר להם זה הוא דמי דם הברית החדשה הנשפך בעד רבים׃,Hebrew
אמן אמר אני לכם שתה לא אשתה עוד מתנובת הגפן עד היום ההוא אשר אשתה אותה חדשה במלכות האלהים׃,Hebrew
ואחרי גמרם את ההלל ויצאו אל הר הזיתים׃,Hebrew
ויאמר אליהם ישוע אתם כלכם תכשלו בי בלילה הזה כי כתוב אכה את הרעה ותפוצין הצאן׃,Hebrew
ואחרי קומי מן המתים אלך לפניכם הגלילה׃,Hebrew
ויאמר אליו פטרוס גם אם כלם יכשלו אני לא אכשל׃,Hebrew
ויאמר אליו ישוע אמן אמר אני לך כי היום בלילה הזה בטרם יקרא התרנגול פעמים אתה תכחש בי שלש פעמים׃,Hebrew
והוא התחזק ויוסף לדבר ויאמר גם כי יהיה עלי למות אתך כחש לא אכחש בך וכן אמרו גם כלם׃,Hebrew
ויבאו אל חצר גת שמני שמו ויאמר אל תלמידיו שבו לכם פה עד אשר אתפלל׃,Hebrew
ויקח אתו את פטרוס ואת יעקב ואת יוחנן ויחל להשמים ולמוג׃,Hebrew
ויאמר אליהם נפשי מרה לי עד מות עמדו פה ושקדו׃,Hebrew
ויעבר משם מעט והלאה ויפל ארצה ויתפלל אשר אם יוכל היות תעבר נא מעליו השעה הזאת׃,Hebrew
ויאמר אבא אבי הכל תוכל העבר נא מעלי את הכוס הזאת אך לא את אשר אני רוצה כי אם את אשר אתה׃,Hebrew
ויבא וימצאם ישנים ויאמר אל פטרוס שמעון התישן הכי לא יכלת לשקד שעה אחת׃,Hebrew
שקדו והתפללו פן תבאו לידי נסיון הן הרוח היא חפצה והבשר רפה׃,Hebrew
ויסף לסור ויתפלל באמרו עוד הפעם כדברים ההמה׃,Hebrew
וישב וימצאם שנית ישנים כי עיניהם היו כבדות ולא ידעו מה יענהו׃,Hebrew
ויבא פעם שלישית ויאמר אליהם מעתה נומו ונוחו רב לי כי באה השעה הנה בן האדם נמסר בידי חטאים׃,Hebrew
קומו ונלכה הנה המוסר אותי קרב׃,Hebrew
עודנו מדבר ויהודה בא והוא אחד משנים העשר ועמו המון רב בחרבות ובמקלות מאת הכהנים הגדולים והסופרים והזקנים׃,Hebrew
והמוסר אתו נתן להם אות לאמר האיש אשר אשקהו זה הוא אותו תפשו והוליכהו אל ימלט׃,Hebrew
הוא בא והוא נגש אליו ויאמר רבי רבי וינשק לו׃,Hebrew
וישלחו בו את ידיהם ויתפשהו׃,Hebrew
ואחד מן העמדים אצלו שלף את חרבו ויך את עבד הכהן הגדול ויקצץ את אזנו׃,Hebrew
ויען ישוע ויאמר אליהם כמו על פריץ יצאתם עלי בחרבות ובמקלות לתפשני׃,Hebrew
ויום יום הייתי אצלכם מלמד במקדש ולא החזקתם בי אבל למען ימלאו הכתובים׃,Hebrew
ויעזבו אותו כלם וינוסו׃,Hebrew
ונער אחד הלך אחריו מעטף בסדין לכסות את ערותו ויאחזהו הנערים׃,Hebrew
והוא עזב את הסדין בידם וינס ערם מפניהם׃,Hebrew
ויוליכו את ישוע אל הכהן הגדול ויקהלו אתו כל הכהנים הגדולים והזקנים והסופרים׃,Hebrew
ופטרוס הלך אחריו מרחוק עד לחצר הכהן הגדול פנימה וישב שם עם המשרתים ויתחמם נגד האור׃,Hebrew
וראשי הכהנים וכל הסנהדרין בקשו עדות על ישוע להמיתו ולא מצאו׃,Hebrew
כי רבים ענו בו עדות שקר אך העדיות לא היו שות׃,Hebrew
ויקומו אנשים ויענו בו עדות שקר לאמר׃,Hebrew
שמענו אתו אמר אני אהרס את ההיכל הזה מעשה ידי אדם ולשלשת ימים אבנה היכל אחר אשר איננו מעשה ידי אדם׃,Hebrew
וגם בזאת עדותם לא שותה׃,Hebrew
ויקם הכהן הגדול ויעמד בתוך וישאל את ישוע לאמר האינך משיב דבר מה זה אלה ענים בך׃,Hebrew
והוא החריש ולא השיב דבר ויוסף עוד הכהן הגדול לשאל אתו ויאמר אליו האתה הוא המשיח בן המברך׃,Hebrew
ויאמר ישוע אני הוא ואתם תראו את בן האדם יושב לימין הגבורה ובא עם ענני השמים׃,Hebrew
ויקרע הכהן הגדול את בגדיו ויאמר מה לנו עוד לבקש עדים׃,Hebrew
שמעתם את הגדוף מה דעתכם וירשיעהו כלם כי חיב מיתה הוא׃,Hebrew
ויחלו מהם לרק בו ויחפו את פניו ויכהו באגרף ויאמרו אליו הנבא והמשרתים הכאיבהו בהכותם אותו על הלחי׃,Hebrew
ויהי בהיות פטרוס בתחתית החצר ותבא אחת משפחות הכהן הגדול׃,Hebrew
ותרא את פטרוס כי מתחמם הוא ותבט בו ותאמר גם אתה היית עם הנצרי ישוע׃,Hebrew
ויכחש לאמר לא אדע ולא אבין מה את אמרת ויצא החוצה אל האולם והתרנגל קרא׃,Hebrew
ותראהו השפחה ותוסף ותאמר אל העמדים שם כי זה הוא אחד מהם ויכחש פעם שנית׃,Hebrew
וכמעט אחרי כן גם העמדים שם אמרו אל פטרוס אמנם אתה אחד מהם כי אף גלילי אתה ולשונך כלשונם׃,Hebrew
ויחל להחרים את נפשו ולהשבע לאמר לא יעדתי את האיש הזה אשר אמרתם׃,Hebrew
והתרנגל קרא פעם שנית ויזכר פטרוס את הדבר אשר אמר לו ישוע בטרם יקרא התרנגל פעמים תכחש בי שלש פעמים וישם אל לבו ויבך׃,Hebrew
וישכימו ראשי הכהנים עם הזקנים והסופרים וכל הסנהדרין בבקר ויתיעצו ויאסרו את ישוע ויוליכהו משם וימסרהו אל פילטוס׃,Hebrew
וישאל אותו פילטוס האתה מלך היהודים ויען ויאמר אליו אתה אמרת׃,Hebrew
וראשי הכהנים הרבו לשטנו׃,Hebrew
ויוסף פילטוס וישאלהו לאמר האינך משיב דבר ראה כמה הם מעידים בך׃,Hebrew
וישוע לא השיב עוד אף דבר אחד ויתמה פילטוס׃,Hebrew
ובכל חג היה דרכו לפטר להם אסיר אחד את אשר יבקשו׃,Hebrew
ויהי איש הנקרא בשם בר אבא אסור עם המורדים אשר רצחו רצח בעת המרד׃,Hebrew
וישא ההמון את קולו ויחלו לבקש שיעשה להם כפעם בפעם׃,Hebrew
ויען אתם פילטוס ויאמר התחפצו כי אפטר לכם את מלך היהודים׃,Hebrew
כי ידע אשר רק מקנאה מסרוהו ראשי הכהנים׃,Hebrew
וראשי הכהנים הסיתו את ההמון לבלתי פטר להם כי אם בר אבא׃,Hebrew
ויסף פילטוס ויען ויאמר להם ומה אפוא חפצתם ואעשה לאשר אתם קראים מלך היהודים׃,Hebrew
ויוסיפו לצעק הצלב אותו׃,Hebrew
ויאמר אליהם פילטוס מה אפוא עשה רעה והם הרבו עוד לצעק הצלב אותו׃,Hebrew
ויואל פילטוס לעשות כרצון העם ויפטר להם את בר אבא ואת ישוע הכה בשוטים וימסר אותו להצלב׃,Hebrew
ויוליכהו אנשי הצלב אל החצר הפנימית הוא בית המשפט ויזעיקו את כל הגדוד׃,Hebrew
וילבישהו ארגמן וישרגו עטרת קצים ויעטרהו׃,Hebrew
ויחלו לברכו לאמר שלום לך מלך היהודים׃,Hebrew
ויכו על ראשו בקנה וירקו בו ויכרעו על ברכיהם וישתחוו לו׃,Hebrew
ואחרי התלוצצם בו הפשיטו אותו את הארגמן וילבישהו את בגדיו ויוציאהו לצלב אותו׃,Hebrew
ויאנסו איש עבר אחד הבא מן השדה ושמו שמעון הקוריני אבי אלכסנדרוס ורופוס לשאת את צלבו׃,Hebrew
ויביאהו אל מקום גלגלתא הוא מקום הגלגלת׃,Hebrew
ויתנו לו יין מזוג במר והוא לא קבל׃,Hebrew
ויהי כאשר צלבו אותו ויחלקו בגדיו להם בהפילם עליהם גורל מה יקח איש איש׃,Hebrew
ותהי השעה השלישית ויצלבהו׃,Hebrew
ומכתב דבר אשמתו כתוב למעלה מלך היהודים׃,Hebrew
ויצלבו אתו שני פריצים אחד לימינו ואחד לשמאלו׃,Hebrew
וימלא הכתוב האמר ואת פשעים נמנה׃,Hebrew
והעברים גדפו אותו ויניעו ראשם לאמר האח אתה ההורס את ההיכל ובונה אותו בשלשת ימים׃,Hebrew
הושע את עצמך ורדה מן הצלב׃,Hebrew
וכן לעגו לו גם ראשי הכהנים עם הסופרים באמרם איש אל רעהו את אחרים הושיע ואת עצמו לא יוכל להושיע׃,Hebrew
המשיח מלך ישראל ירד נא מן הצלב למען נראה ונאמין וגם הנצלבים אתו חרפוהו׃,Hebrew
ובהיות השעה הששית היה חשך על כל הארץ עד השעה התשיעית׃,Hebrew
ובשעה התשיעית ויצעק ישוע בקול גדול אלהי אלהי למה שבקתני אשר פרושו אלי אלי למה עזבתני׃,Hebrew
ומקצת העמדים אצלו בשמעם את זאת אמרו הנה אל אליהו הוא קורא׃,Hebrew
וירץ אחד מהם וימלא ספוג חמץ וישם על קנה וישקהו ויאמר הניחו ונראה אם יבא אליהו להורידו׃,Hebrew
וישוע נתן קול גדול ויפח את נפשו׃,Hebrew
ופרכת ההיכל נקרעה לשנים קרעים מלמעלה למטה׃,Hebrew
וירא שר המאה העמד לנגדו כי בזעקו כן נפח את נפשו ויאמר אכן האיש הזה היה בן האלהים׃,Hebrew
וגם נשים היו שם ראות מרחוק ובתוכן גם מרים המגדלית ומרים אמו של יעקב הצעיר ושל יוסי ושלמית׃,Hebrew
אשר גם הלכו אחריו ושרתהו בהיותו בגליל ואחרות רבות אשר עלו אתו ירושלים׃,Hebrew
ועת הערב הגיע ומפני אשר ערב שבת היה הוא היום שלפני השבת׃,Hebrew
ויבא יוסף הרמתי יועץ נכבד אשר היה מחכה גם הוא למלכות האלהים ויתחזק ויבא אל פילטוס וישאל את גופת ישוע׃,Hebrew
ויתמה פילטוס על אשר הוא כבר מת ויקרא אל שר המאה וישאלהו הגוע כבר׃,Hebrew
וידע מפי שר המאה כי כן ויתן את גופתו מתנה ליוסף׃,Hebrew
והוא קנה סדין ויורד אתו ויכרכהו בסדין וישימהו בקבר חצוב בסלע ויגל אבן על פתח הקבר׃,Hebrew
ומרים המגדלית ומרים אם יוסי היו ראות את המקום אשר הושם שמה׃,Hebrew
ויהי כאשר עבר יום השבת ותקנינה מרים המגגדלית ומרים אם יעקב ושלמית סמים לבוא ולסוך אתו בהם׃,Hebrew
ובאחד בשבת בבקר השכם באו אל הקבר כזרוח השמש׃,Hebrew
ותאמרנה אשה אל אחותה מי יגל לנו את האבן מעל פתח הקבר׃,Hebrew
ובהביטן ראו והנה נגללה האבן כי היתה גדלה מאד׃,Hebrew
ותבאנה אל תוך הקבר ותראינה בחור אחד ישב מימין והוא עטה שמלה לבנה ותשתוממנה׃,Hebrew
ויאמר אליהן אל תשתוממנה את ישוע הנצרי אתן מבקשות את הנצלב הוא קם איננו פה הנה זה המקום אשר השכיבהו בו׃,Hebrew
אך לכנה ואמרתן אל תלמידיו ואל פטרוס כי הולך הוא לפניכם הגלילה ושם תראהו כאשר אמר לכם׃,Hebrew
ותמהרנה לצאת ותברחנה מן הקבר כי אחזתן רעדה ותמהון ולא הגידו דבר לאיש כי יראו׃,Hebrew
והוא כאשר קם מן המתים באחד בשבת נראה בראשונה אל מרים המגדלית אשר גרש ממנה שבעה שדים׃,Hebrew
ותלך ותגד לאנשים אשר היו עמו והם מתאבלים ובכים׃,Hebrew
וכאשר שמעו כי חי ונראה אליה לא האמינו לה׃,Hebrew
ואחרי כן נראה בדמות אחרת לשנים מהם בהיתם מתהלכים בצאתם השדה׃,Hebrew
והם הלכו ויגידו לאחרים וגם להם לא האמינו׃,Hebrew
ובאחרנה נראה לעשתי העשר בהיותם מסבים ויחרף חסרון אמונתם וקשי לבבם אשר לא האמינו לראים אתו נעור מן המתים׃,Hebrew
ויאמר אליהם לכו אל כל העולם וקראו את הבשורה לכל הבריאה׃,Hebrew
המאמין ונטבל הוא יושע ואשר לא יאמין יאשם׃,Hebrew
ואלה האתות אשר ילוו אל המאמינים יגרשו שדים בשמי ובלשנות חדשות ידברו׃,Hebrew
נחשים ישאו בידיהם ואם ישתו סם המות לא יזיקם על חולים ישימו את ידיהם וייטב להם׃,Hebrew
ויהי אחרי אשר דבר אתם האדון וינשא השמימה וישב לימין האלהים׃,Hebrew
והמה יצאו ויקראו בכל המקמות והאדון עזרם ויחזק את הדבר באתות הבאות אחרי דברם אמן׃,Hebrew
אחרי אשר רבים הואילו לחבר ספור המעשים אשר נאמנו בשלמות בתוכנו׃,Hebrew
כאשר מסרום לנו הראים אתם בעיניהם מתחלה ואשר היו משרתי הדבר׃,Hebrew
חשבתי לטוב גם אני החפש כל הדברים היטב מראשיתם לכתבם אליך בסדר תאופילוס האדיר׃,Hebrew
למען תדע קשט האמרים אשר חנכת בם׃,Hebrew
כהן היה בימי הורדוס מלך יהודה זכריה שמו ממשמרת אביה ולו אשה מבנות אהרן ושמה אלישבע׃,Hebrew
ושניהם היו צדיקים לפני האלהים והלכי תם בכל מצות יהוה ובחקתיו׃,Hebrew
ולא היה להם ילד כי אלישבע עקרה ושניהם באו בימים׃,Hebrew
ויהי היום ויכהן לפני אלהים בסדר משמרתו׃,Hebrew
וכמשפט עבודת הכהנים יצא גורלו להקטיר קטרת ויבא אל היכל יהוה׃,Hebrew
וכל קהל העם היו מתפללים בחוץ בעת הקטרת׃,Hebrew
וירא אליו מלאך יהוה עמד לימין מזבח הקטרת׃,Hebrew
ויבהל זכריה בראותו אתו ואימה נפלה עליו׃,Hebrew
ויאמר אליו המלאך אל תירא זכריהו כי נשמעה תפלתך ואלישבע אשתך תלד לך בן וקראת שמו יוחנן׃,Hebrew
והיה לך לשמחה וגיל ורבים ישמחו בהולדו׃,Hebrew
כי גדול יהיה לפני יהוה ויין ושכר לא ישתה ורוח הקדש ימלא בעודנו בבטן אמו׃,Hebrew
ורבים מבני ישראל ישיב אל יהוה אלהיהם׃,Hebrew
והוא ילך לפניו ברוח אליהו ובגבורתו להשיב את לב אבות על בנים ואת הסוררים לתבונת הצדיקים להעמיד ליהוה עם מתקן׃,Hebrew
ויאמר זכריה אל המלאך במה אדע זאת כי אני זקנתי ואשתי באה בימים׃,Hebrew
ויען המלאך ויאמר אליו אני גבריאל העומד לפני האלהים ושלוח אנכי לדבר אליך ולבשרך את זאת׃,Hebrew
והנה תאלם ולא תוכל לדבר עד היום אשר תהיה זאת תחת כי לא האמנת בדברי אשר ימלאו למועדם׃,Hebrew
והעם היה מחכה לזכריה ויתמהו כי אחר בהיכל׃,Hebrew
ויהי בצאתו לא יכל לדבר אליהם וידעו כי מראה ראה בהיכל וירמז להם ועודנו נאלם׃,Hebrew
ויהי כאשר מלאו ימי עבדתו וילך לו אל ביתו׃,Hebrew
ויהי אחרי הימים האלה ותהר אלישבע אשתו ותתחבא חמשה חדשים ותאמר׃,Hebrew
ככה עשה לי יהוה בימי פקדו אותי לאסף את חרפתי בתוך בני אדם׃,Hebrew
ויהי בחדש הששי וישלח המלאך גבריאל מאת האלהים גלילה אל עיר אשר שמה נצרת׃,Hebrew
אל בתולה מארשה לאיש אשר שמו יוסף מבית דוד ושם הבתולה מרים׃,Hebrew
ויבא המלאך אליה החדרה ויאמר שלום לך אשת חן יהוה עמך ברוכה את בנשים׃,Hebrew
והיא בראותה נבהלה לדברו ותאמר בלבה מה היא הברכה הזאת׃,Hebrew
ויאמר לה המלאך אל תיראי מרים כי מצאת חן לפני האלהים׃,Hebrew
והנך הרה וילדת בן וקראת את שמו ישוע׃,Hebrew
והוא גדול יהיה ובן עליון יקרא ויהוה אלהים יתן לו את כסא דוד אביו׃,Hebrew
ועל בית יעקב ימלך לעולם ועד ולמלכותו אין קץ׃,Hebrew
ותאמר מרים אל המלאך איך תהיה זאת ואני אינני ידעת איש׃,Hebrew
ויען המלאך ויאמר אליה רוח הקדש תבוא עליך וגבורת עליון תצל עליך על כן גם לקדוש הילוד יקרא בן אלהים׃,Hebrew
והנה אלישבע קרובתך אשר קראו לה עקרה גם היא הרתה בן בזקנתה וזה לה החדש הששי׃,Hebrew
כי לא יפלא מאלהים כל דבר׃,Hebrew
ותאמר מרים הנני שפחת יהוה יהי לי כדברך ויצא מאתה המלאך׃,Hebrew
ותקם מרים בימים ההם ותמהר ללכת ההרה אל עיר יהודה׃,Hebrew
ותבא בית זכריה ותברך את אלישבע׃,Hebrew
ויהי כשמע אלישבע את ברכת מרים וירקד הילד במעיה ותמלא אלישבע רוח הקדש׃,Hebrew
ותקרא בקול גדול ותאמר ברוכה את בנשים וברוך פרי בטנך׃,Hebrew
ומאין לי זאת אשר אם אדני באה אלי׃,Hebrew
כי קול ברכתך בא באזני והנה רקד בשמחה הילד במעי׃,Hebrew
ואשרי המאמינה כי המלא תמלא אשר דבר לה מאת יהוה׃,Hebrew
ותאמר מרים רוממה נפשי את יהוה׃,Hebrew
ותגל רוחי באלהי ישעי׃,Hebrew
-84[ אשר ראה בעני אמתו כי הנה מעתה כל הדרות יאשרוני כי גדלות עשה לי שדי וקדוש שמו׃,Hebrew
-84[׃,Hebrew
וחסדו לדור דורים על יראיו׃,Hebrew
גבורות עשה בזרעו פזר גאים במזמות לבבם׃,Hebrew
הרס נדיבים מכסאותו וירם שפלים׃,Hebrew
רעבים מלא טוב ועשירים שלח ריקם׃,Hebrew
תמך בישראל עבדו לזכר את רחמיו׃,Hebrew
כאשר דבר אל אבותינו לאברהם ולזרעו עד עולם׃,Hebrew
ותשב מרים עמה כשלשה חדשים ותשב לביתה׃,Hebrew
וימלאו ימי אלישבע ללדת ותלד בן׃,Hebrew
וישמעו שכניה וקרוביה כי הגדיל יהוה את חסדו עמה וישמחו אתה׃,Hebrew
ויהי ביום השמיני ויבאו למול את הילד ויקראו אתו זכריה על שם אביו׃,Hebrew
ותען אמו ותאמר לא כי יוחנן יקרא׃,Hebrew
ויאמרו אליה אין איש במשפחתך אשר נקרא בשם הזה׃,Hebrew
וירמזו אל אביו לדעת מה השם אשר יחפץ להקרא לו׃,Hebrew
וישאל לוח ויכתב עליו לאמר יוחנן שמו ויתמהו כלם׃,Hebrew
ויפתח פיו ולשונו פתאם וידבר ויברך את האלהים׃,Hebrew
ותפל אימה על כל שכניהם ויספר כל הדברים האלה בכל הרי יהודה׃,Hebrew
וישימו כל השמעים אל לבם לאמר מה אפוא יהיה הילד הזה ויד יהוה היתה עמו׃,Hebrew
וימלא זכריה אביו רוח הקדש וינבא לאמר׃,Hebrew
ברוך יהוה אלהי ישראל כי פקד את עמו וישלח לו פדות׃,Hebrew
וירם לנו קרן ישועה בבית דוד עבדו׃,Hebrew
כאשר דבר בפי נביאיו הקדושים אשר מעולם׃,Hebrew
ישועה מאיבינו ומיד כל שנאינו׃,Hebrew
לעשות חסד עם אבותינו ולזכר את ברית קדשו׃,Hebrew
את השבועה אשר נשבע לאברהם אבינו׃,Hebrew
להצילנו מיד איבינו ולתתנו לעבדו בלי פחד׃,Hebrew
בתמים ובצדקה לפניו כל ימי חיינו׃,Hebrew
ואתה הילד נביא עליון תקרא כי לפני יהוה תלך לפנות את דרכיו׃,Hebrew
לתת דעת הישועה לעמו בסליחת חטאתיהם׃,Hebrew
ברחמי חסד אלהינו אשר בהם פקדנו הנגה ממרום׃,Hebrew
להאיר לישבי חשך וצלמות ולהכין את רגלינו אל דרך השלום׃,Hebrew
ויגדל הילד ויחזק ברוח ויהי במדברות עד יום הראתו אל ישראל׃,Hebrew
ויהי בימים ההם ותצא דת מאת הקיסר אוגוסטוס לספר את כל ישבי תבל׃,Hebrew
וזה המפקד היה הראשון בהיות קוריניוס שליט בסוריא׃,Hebrew
וילכו כלם להתפקד איש לעירו׃,Hebrew
ויעל גם יוסף מן הגליל מעיר נצרת אל יהודה לעיר דוד הנקראה בית לחם כי היה מבית דוד וממשפחתו׃,Hebrew
להתפקד עם מרים המארשה לו והיא הרה׃,Hebrew
ויהי בהיותם שם וימלאו ימיה ללדת׃,Hebrew
ותלד את בנה הבכור ותחתלהו ותשכיבהו באבוס כי לא היה להם מקום במלון׃,Hebrew
ורעים היו בארץ ההיא לנים בשדה ושמרים את משמרות הלילה בעדרם׃,Hebrew
והנה מלאך יהוה נצב עליהם וכבוד יהוה הופיע עליהם מסביב וייראו יראה גדולה׃,Hebrew
ויאמר אליהם המלאך אל תיראו כי הנני מבשר אתכם שמחה גדולה אשר תהיה לכל העם׃,Hebrew
כי היום ילד לכם בעיר דוד מושיע אשר הוא המשיח האדון׃,Hebrew
וזה לכם האות תמצאון ילד מחתל ומנח באבוס׃,Hebrew
ויהי פתאם אצל המלאך המון צבא השמים והם משבחים את האלהים ואמרים׃,Hebrew
כבוד במרומים לאלהים ובארץ שלום בבני אדם רצונו׃,Hebrew
ויהי כאשר עלו מעליהם המלאכים השמימה ויאמרו הרעים איש אל רעהו נעברה נא עד בית לחם ונראה המעשה הזה אשר הודיענו יהוה׃,Hebrew
וימהרו לבוא וימצאו את מרים ואת יוסף ואת הילד שכב באבוס׃,Hebrew
ויראו וישמיעו את הדבר הנאמר אליהם על הגער הזה׃,Hebrew
וכל השמעים תמהו על הדברים אשר דברו אליהם הרעים׃,Hebrew
ומרים שמרה את הדברים האלה ותחשבם בלבה׃,Hebrew
וישובו הרעים מהללים ומשבחים את האלהים על כל אשר שמעו וראו כפי אשר נאמר אליהם׃,Hebrew
ויהי במלאת לנער שמנה ימים וימול ויקרא שמו ישוע כשם אשר קרא לו המלאך בטרם הרה בבטן׃,Hebrew
וימלאו ימי טהרה לפי תורת משה ויעלהו לירושלים להעמידו לפני יהוה׃,Hebrew
כאשר כתוב בתורת יהוה כל זכר פטר רחם יקרא קדש ליהוה׃,Hebrew
ולתת קרבן כאמור בתורת יהוה שתי תרים או שני בני יונה׃,Hebrew
והנה איש היה בירושלים ושמו שמעון והוא איש צדיק וחסיד מחכה לנחמת ישראל ורוח הקדש היה עליו׃,Hebrew
ולו נגלה ברוח הקדש כי לא יראה מות עד ראותו את משיח יהוה׃,Hebrew
ויבא ברוח אל המקדש ויהי כאשר הביאו הוריו את הנער ישוע לעשות עליו כמשפט התורה׃,Hebrew
ויקחהו על זרעותיו ויברך את האלהים ויאמר׃,Hebrew
עתה תפטר את עבדך כדברך אדני בשלום׃,Hebrew
כי ראו עיני את ישועתך׃,Hebrew
אשר הכינות לפני כל העמים׃,Hebrew
אור לגלות עיני הגוים ותפארת ישראל עמך׃,Hebrew
ויוסף ואמו תמהים על הדברים הנאמרים עליו׃,Hebrew
ויברך אותם שמעון ויאמר אל מרים אמו הנה זה מוסד לנפילה ולתקומה לרבים בישראל ולאות מריבה׃,Hebrew
וגם בנפשך תחתר חרב למען תגלינה מחשבות לבב רבים׃,Hebrew
ותהי שם חנה אשה נביאה בת פנואל משבט אשר והיא באה בימים וחיתה עם בעלה שבע שנים אחרי בתוליה׃,Hebrew
והיא אלמנה כארבע ושמנים שנה ולא משה מן המקדש ובצום ובתחנונים עבדה את האלהים לילה ויום׃,Hebrew
ותקם בשעה ההיא ותגש להדות ליהוה ותדבר עליו באזני כל המחכים לגאלה בירושלים׃,Hebrew
ויכלו את הכל כפי תורת יהוה וישובו הגלילה אל נצרת עירם׃,Hebrew
ויגדל הנער ויחזק ברוח וימלא חכמה וחסד אלהים עמו׃,Hebrew
ועלו הוריו ירושלים שנה בשנה לחג הפסח׃,Hebrew
ויהי בהיותו בן שתים עשרה שנה ויעלו ירושלים כמשפט החג׃,Hebrew
וימלאו את הימים וישובו ויותר ישוע הנער בירושלים ויוסף ואמו לא ידעו׃,Hebrew
ויחשבו כי עם חבל הארחים הוא וילכו כדרך יום ויבקשהו בין הקרובים והמידעים׃,Hebrew
ולא מצאהו וישבו ירושלים לבקשו׃,Hebrew
ויהי אחרי שלשת ימים וימצאהו במקדש ישב בתוך המורים שמע אליהם ושאל אתם׃,Hebrew
וכל השמעים אליו השתוממו על שכלו ועל תשובתיו׃,Hebrew
ויהי כראותם אתו ויחרדו ותאמר אליו אמו בני מדוע ככה עשית לנו הנה אביך ואנכי בעצבת לב בקשנוך׃,Hebrew
ויאמר אליהם למה זה בקשתם אתי הלא ידעתם כי עלי להיות באשר לאבי׃,Hebrew
והם לא הבינו את הדבר אשר דבר אליהם׃,Hebrew
וירד אתם ויבא אל נצרת ויכנע להם ואמו שמרה בלבה את כל הדברים האלה׃,Hebrew
וישוע הלך וגדל בחכמה ומקומה ובחן עם אלהים ועם אנשים׃,Hebrew
בשנת חמש עשרה למלכות הקיסר טיבריוס בהיות פונטיוס פילטוס הגמון ביהודה והורדוס שר רבע על הגליל ואחיו פילפוס שר רבע על מדינות יטור וטרכונה ולוסניס שר רבע על אבילין׃,Hebrew
בימי הכהנים הגדולים חנן וקיפא היה דבר אלהים אל יוחנן בן זכריה במדבר׃,Hebrew
ויבא אל כל ככר הירדן ויקרא טבילת התשובה לסליחת החטאים׃,Hebrew
ככתוב בספר דברי ישעיהו הנביא קול קורא במדבר פנו דרך יהוה ישרו מסלותיו׃,Hebrew
כל גיא ינשא וכל הר וגבעה ישפלו והיה העקב למישור והרכסים לבקעה׃,Hebrew
וראו כל בשר את ישועת אלהים׃,Hebrew
ויאמר אל המון העם היצאים להטבל על ידו אתם ילדי הצפעונים מי הורה אתכם להמלט מפני הקצף הבא׃,Hebrew
לכן עשו פרי הראוי לתשובה ואל תדמו בנפשכם לאמר אברהם הוא אבינו כי אני אמר לכם כי מן האבנים האלה יכל האלהים להקים בנים לאברהם׃,Hebrew
וכבר הושם הגרזן על שרש העצים והנה כל עץ אשר איננו עשה פרי טוב יגדע והשלך באש׃,Hebrew
וישאלהו המון העם לאמר מה אפוא נעשה׃,Hebrew
ויען ויאמר אליהם מי אשר לו כתנות שתים הוא יחלק לאשר אין לו ומי אשר לו מזון ככה יעשה גם הוא׃,Hebrew
ויבאו גם מוכסים להטבל ויאמרו אליו רבי מה נעשה׃,Hebrew
ויאמר אליהם אל תגבו יותר מחקכם׃,Hebrew
וישאלהו גם אנשי הצבא לאמר ואנחנו מה נעשה ויאמר אליהם איש אל תזעזעו ואל תלשינו איש ויהי די לכם בשכרכם׃,Hebrew
ויהי כאשר חכה העם וכלם חשבים בלבם לאמר אולי יוחנן הוא המשיח׃,Hebrew
ויען יוחנן ויאמר לכלם הן אני טובל אתכם במים אבל בוא יבוא החזק ממני אשר אינני כדי להתיר את שרוך נעליו הוא יטבל אתכם ברוח הקדש ובאש׃,Hebrew
אשר המזרה בידו להבר את גרנו ויאסף את דגנו אל אוצרו ואת המץ ישרפנו באש אשר לא תכבה׃,Hebrew
וכן עוד דברים אחרים הרבה בשר וגם הזהיר את העם׃,Hebrew
והורדוס שר רבע המדינה אשר הוכח על ידו על אדות הורודיה אשת אחיו פילפוס ועל אדות כל הרע אשר עשה הורדוס׃,Hebrew
הוסיף על כל אלה גם את זאת ויסגר את יוחנן במשמר׃,Hebrew
ויהי בהטבל כל העם וגם ישוע נטבל ומתפלל ויפתחו השמים׃,Hebrew
וירד עליו רוח הקדש בדמות גוף כיונה ויהי קול מן השמים ויאמר אתה בני ידידי בך רצתה נפשי׃,Hebrew
והוא ישוע בהחלו היה כבן שלשים שנה ויחשבהו לבן יוסף בן עלי׃,Hebrew
בן מתת בן לוי בן מלכי בן יני בן יוסף׃,Hebrew
בן מתתיה בן אמוץ בן נחום בן חסלי בן נגי׃,Hebrew
בן מחת בן מתתיה בן שמעי בן יוסף בן יודה׃,Hebrew
בן יוחנן בן רישא בן זרבלל בן שאלתיאל בן גרי׃,Hebrew
בן מלכי בן אדי בן קוסם בן אלמדם בן ער׃,Hebrew
בן יוסי בן אליעזר בן יורים בן מתת בן לוי׃,Hebrew
בן שמעון בן יהודה בן יוסף בן יונם בן אליקים׃,Hebrew
בן מליא בן מינא בן מתתה בן נתן בן דוד׃,Hebrew
בן ישי בן עובד בן בעז בן שלמון בן נחשון׃,Hebrew
בן עמינדב בן ארם בן חצרון בן פרץ בן יהודה׃,Hebrew
בן יעקב בן יצחק בן אברהם בן תרח בן נחור׃,Hebrew
בן שרוג בן רעו בן פלג בן עבר בן שלח׃,Hebrew
בן קינן בן ארפכשד בן שם בן נח בן למך׃,Hebrew
בן מתושלח בן חנוך בן ירד בן מהללאל בן קינן׃,Hebrew
בן אנוש בן שת בן אדם בן אלהים׃,Hebrew
וישוע שב מן הירדן מלא רוח הקדש וינהגהו הרוח המדברה׃,Hebrew
וינסהו השטן ארבעים יום ולא אכל מאומה בימים ההם ואחרי אשר תמו וירעב׃,Hebrew
ויאמר אליו השטן אם בן האלהים אתה אמר אל האבן הזאת ותהי ללחם׃,Hebrew
ויען אתו ישוע הן כתוב כי לא על הלחם לבדו יחיה האדם כי על כל מוצא פי יהוה׃,Hebrew
ויעלהו השטן על הר גבה ויראהו ברגע אחד את כל ממלכות תבל׃,Hebrew
ויאמר אליו השטן לך אתן את כל הממשלה הזאת ואת כבודן כי נמסרה בידי ונתתיה לאשר אחפץ׃,Hebrew
ועתה אם תשתחוה לפני הכל יהיה לך׃,Hebrew
ויען ישוע ויאמר אליו סור ממני השטן כי כתוב ליהוה אלהיך תשתחוה ואתו תעבד׃,Hebrew
ויביאהו ירושלים ויעמידהו על פנת בית המקדש ויאמר אליו אם בן האלהים אתה התנפל מזה מטה׃,Hebrew
כי כתוב כי מלאכיו יצוה לך לשמרך׃,Hebrew
וכי על כפים ישאונך פן תגף באבן רגלך׃,Hebrew
ויען ישוע ויאמר אליו נאמר לא תנסה את יהוה אלהיך׃,Hebrew
וככלות השטן כל מסה וירף ממנו עד עת׃,Hebrew
וישב ישוע בגבורת הרוח אל הגליל ויצא שמעו בכל הככר׃,Hebrew
והוא היה מלמד בבתי כנסיותיהם ויהללהו כלם׃,Hebrew
ויבא אל נצרת אשר גדל שם וילך כמשפטו ביום השבת אל בית הכנסת ויקם לקרא בתורה׃,Hebrew
ויתן לו ספר ישעיה הנביא ויפתח את הספר וימצא את המקום אשר היה כתוב בו׃,Hebrew
רוח אדני עלי יען משח אתי לבשר ענוים׃,Hebrew
שלחני לחבש לנשברי לב לקרא לשבוים דרור ולעורים פקח קוח לשלח רצוצים חפשים לקרא שנת רצון ליהוה׃,Hebrew
ויהי כאשר גלל את הספר וישיבהו אל החזן וישב ועיני כל אשר בבית הכנסת נשאות אליו׃,Hebrew
ויחל ויאמר אליהם היום נתמלא הכתוב הזה באזניכם׃,Hebrew
וכלם העידהו ותמהו על דברי חן אשר יצאו מפיהו ויאמרו הלא זה הוא בן יוסף׃,Hebrew
ויאמר אליהם הן תאמרו לי את המשל הזה רפא רפא את עצמך וככל אשר שמענו שנעשה בכפר נחום עשה כן גם פה בעיר מולדתך׃,Hebrew
ויאמר אמן אמר אני לכם כי אין נביא רצוי בארץ מולדתו׃,Hebrew
ואמת אני אמר לכם אלמנות רבות היו בישראל בימי אליהו בהעצר השמים שלש שנים וששה חדשים ורעב גדול היה בכל הארץ׃,Hebrew
ולא נשלח אליהו אל אחת מהנה זולתי צרפתה אשר לצידון אל אשה אלמנה׃,Hebrew
ומצרעים רבים היו בישראל בימי אלישע הנביא ולא טהר אחד מהם זולתי נעמן הארמי׃,Hebrew
וימלאו כל אשר בבית הכנסת חמה בשמעם את אלה׃,Hebrew
ויקומו וידיחו אותו אל מחוץ לעיר ויביאהו עד גב ההר אשר נבנתה עירם עליו למען השליכו מטה׃,Hebrew
אך הוא עבר בתוכם וילך לדרכו׃,Hebrew
וירד אל כפר נחום עיר הגליל וילמדם בשבתות׃,Hebrew
וישתוממו על תורתו כי עצום דברו׃,Hebrew
ואיש היה בבית הכנסת ובו רוח שד טמא ויצעק בקול גדול לאמר׃,Hebrew
אתה מה לנו ולך ישוע הנצרי באת להאבידנו ידעתיך מי אתה קדוש האלהים׃,Hebrew
ויגער בו ישוע לאמר האלם וצא ממנו ויפילהו השד בתוכם ויצא ממנו לא הרע לו׃,Hebrew
ותפל אימה על כלם וידברו איש אל רעהו לאמר מה הדבר הזה כי בשלטן ובגבורה מצוה לרוחות הטמאה והמה יצאים׃,Hebrew
ושמעו הולך בכל מקמות הככר׃,Hebrew
ויקם מבית הכנסת ויבא ביתה שמעון וחמות שמעון אחזתה קדחת חזקה וישאלהו בעדה׃,Hebrew
ויתיצב עליה ויגער בקדחת ותרף ממנה ותקם מהרה ותשרת אתם׃,Hebrew
וכבוא השמש הביאו אליו כל אשר להם חלים חליים שונים וירפא אותם בשומו את ידיו על כל אחד מהם׃,Hebrew
וגם שדים יצאו מרבים צעקים ואמרים אתה הוא המשיח בן האלהים ויגער בם ולא נתנם לדבר כי ידעו אשר הוא המשיח׃,Hebrew
ויצא וילך לו כאור הבקר אל מקום חרבה והמון העם בקשהו ויבאו עדיו ויפצרו בו לבלתי סור מהם׃,Hebrew
ויאמר להם הן עלי לבשר גם לערים האחרות את בשורת מלכות האלהים כי לזאת שלחתי׃,Hebrew
ויהי קורא בבתי הכנסיות אשר בגליל׃,Hebrew
ויהי כאשר נדחק המון העם לשמע את דבר האלהים והוא עמד על יד ים גניסר׃,Hebrew
וירא שתי אניות עמדות על יד הים והדיגים יצאו מהן וידיחו את המכמרות׃,Hebrew
וירד אל אחת מן האניות אשר היא לשמעון ויבקש ממנו להוליכו מעט מן היבשה אל הים וישב וילמד את העם מתוך האניה׃,Hebrew
ויכל לדבר ויאמר אל שמעון הוליכה אל עמק הים והורידו את מכמרותיכם לצוד׃,Hebrew
ויען שמעון ויאמר אליו מורה כל הלילה יגענו ולא לכדנו מאומה אך על פי דברך אוריד את המכמרת׃,Hebrew
ויעשו כן וילכדו דגים הרבה מאד ותקרע מכמרתם׃,Hebrew
ויניפו יד אל חבריהם אשר באמיה השנית לבוא אליהם ולעזרם ויבאו וימלאו את שתי האניות עד כי שקעו׃,Hebrew
ויהי כראות שמעון פטרוס את זאת ויפל לברכי ישוע ויאמר אדני צא נא מעמי כי איש חוטא אנכי׃,Hebrew
כי שמה החזיקה אותו ואת כל אשר אתו על ציד הדגים אשר צדו׃,Hebrew
וכן גם את יעקב ואת יוחנן בני זבדי אשר התחברו עם שמעון ויאמר ישוע אל שמעון אל תירא מעתה צוד תצוד אנשים׃,Hebrew
ויוליכו את האניות אל היבשה ויעזבו את הכל וילכו אחריו׃,Hebrew
ויהי בהיותו באחת הערים והנה איש מלא צרעת וירא את ישוע ויפל על פניו ויתחנן אליו לאמר אדני אם תחפץ תוכל לטהרני׃,Hebrew
וישלח את ידו ויגע בו ויאמר חפץ אנכי טהר ופתאם סרה ממנו הצרעת׃,Hebrew
ויעד בו לבלתי ספר לאיש כי אם לך והראה אל הכהן והקרב קרבן על טהרתך כאשר צוה משה לעדות להם׃,Hebrew
ושמעו הולך הלוך וגדל ויקבצו עם רב לשמוע ולהרפא בידו מתחלואיהם׃,Hebrew
והוא סר אל המדברות ויתפלל׃,Hebrew
ויהי באחד הימים והוא מלמד וישבו שם פרושים ומורי התורה אשר באו מכל כפרי הגליל ומיהודה וירושלים וגבורת יהוה היתה בו לרפוא׃,Hebrew
והנה אנשים נושאים איש במטה והוא נכה אברים ויבקשו להביאו הביתה ולשום לפניו׃,Hebrew
ולא מצאו דרך להכניסו מרב העם ויעלו הגגה ויורידהו ואת ערשו בין הרעפים לתוך הבית לפני ישוע׃,Hebrew
וירא את אמונתם ויאמר אליו בן אדם נסלחו לך חטאתיך׃,Hebrew
ויחלו הסופרים והפרושים לחשב מחשבות לאמר מי הוא זה המדבר גדופים מי יוכל לסלח חטאים מבלעדי האלהים לבדו׃,Hebrew
וידע ישוע את מחשבותם ויען ויאמר אליהם מה אתם חשבים בלבבכם׃,Hebrew
מה הוא הנקל האמר נסלחו לך חטאתיך אם אמר קום והתהלך׃,Hebrew
אך למען תדעון כי בן האדם יש לו השלטן בארץ לסלח חטאים ויאמר אל נכה האברים אמר אני אליך קום ושא את ערשך ולך לך אל ביתך׃,Hebrew
וימהר ויקם לעיניהם וישא את משכבו וילך לו אל ביתו מהלל את האלהים וישא את משכבו וילך לו אל ביתו מהלל את האלהים׃,Hebrew
ושמה החזיקה את כלם ויברכו את האלהים וימלאו יראה ויאמרו כי נפלאות ראינו היום׃,Hebrew
ויהי אחרי כן ויצא וירא מוכס ושמו לוי יושב בבית המכס ויאמר אליו לכה אחרי׃,Hebrew
ויעזב את הכל ויקם וילך אחריו׃,Hebrew
ויעש לו לוי משתה גדול בביתו ועם רב של מוכסים ואנשים אחרים היו מסבים עמהם׃,Hebrew
-03[ וילונו הסופרים אשר בהם והפרושים על תלמידיו ויאמרו למה אתם אכלים אליהם הבריאים אינם צריכים לרפא כי אם החלים׃,Hebrew
-03[׃,Hebrew
לא באתי לקרוא הצדיקים כי אם החטאים לתשובה׃,Hebrew
ויאמרו אליו הן תלמידי יוחנן צמים הרבה ואמרים תחנות וגם תלמידי הפרושים עשים כן ותלמידיך אכלים ושתים׃,Hebrew
ויאמר אליהם התוכלו אנס בני החפה לצום והחתן עוד עמהם׃,Hebrew
ואולם ימים באים ולקח מאתם החתן אז יצומו בימים ההמה׃,Hebrew
וידבר אליהם גם אם המשל הזה אין איש מעלה מטלית של בגד חדש על בגד בלוי כי אז גם החדש יקרע וגם לא תשוה מטלית החדש לבלוי׃,Hebrew
ואין איש נתן יין חדש בנאדות בלים כי אז היין החדש יבקע את הנאדות והוא ישפך והנאדות יאבדו׃,Hebrew
אך יתן היין החדש בנאדות חדשים ושניהם יחדו ישמרו׃,Hebrew
ואשר שתה יין ישן איננו חפץ עוד ביין חדש כי יאמר הישן הוא נעים ממנו׃,Hebrew
ויהי בשבת השנית לספירת העמר עבר בין הקמה ויקטפו תלמידיו מלילת ויפרכו אתן בידיהם ויאכלו׃,Hebrew
ויש מן הפרושים אשר אמרו אליהם למה אתם עשים את אשר איננו מתר לעשות בשבת׃,Hebrew
ויען ישוע ויאמר אליהם הלא קראתם את אשר עשה דוד בהיותו רעב הוא ואשר היו אתו׃,Hebrew
כאשר בא אל בית האלהים ויקח את לחם הפנים ויאכל וגם נתן לאשר אתו את אשר לא נכון לאכלו כי אם לכהנים לבדם׃,Hebrew
ויאמר אליהם בן האדם גם אדון השבת הוא׃,Hebrew
ויהי בשבת אחרת בא אל בית הכנסת וילמד ושם איש אשר יבשה ידו הימנית׃,Hebrew
ויארבו לו הסופרים והפרושים לראות אם ירפא בשבת למען ימצאו עליו שטנה׃,Hebrew
והוא ידע את מחשבותם ויאמר אל האיש אשר ידו יבשה קום ועמוד בתוך ויקם ויעמד׃,Hebrew
ויאמר אליהם ישוע אשאלה אתכם דבר הנכון בשבת להיטיב אם להרע להציל נפש אם לאבד׃,Hebrew
ויבט סביב אל כלם ויאמר לאיש פשט את ידך ויעש כן ותרפא ידו ותשב כאחרת׃,Hebrew
והמה נמלאו חמה ויוסדו יחד מה לעשות לישוע׃,Hebrew
ויהי בימים ההם ויצא ההרה להתפלל ויעמד כל הלילה בתפלה לאלהים׃,Hebrew
ובהית הבקר אסף אליו את תלמידיו ויבחר מהם שנים עשר אשר גם קרא להם שליחים׃,Hebrew
את שמעון אשר גם קראו פטרוס ואת אנדרי אחיו את יעקב ואת יוחנן את פילפוס ואת בר תלמי׃,Hebrew
את מתי ואת תומא ואת יעקב בן חלפי ואת שמעון המכנה הקנא׃,Hebrew
את יהודה בן יעקב ואת יהודה איש קריות אשר גם היה למוסר׃,Hebrew
וירד אתם ויעמד במקום מישור והמון תלמידיו וקהל עם רב מכל יהודה וירושלים ומחוף ים צר וצידון אשר באו לשמע אתו ולהרפא מחלייהם׃,Hebrew
וגם הנלחצים ברוחות טמאות וירפאו׃,Hebrew
וכל ההמון מבקשים לגעת בו כי גבורה יצאה מאתו ורפאה את כלם׃,Hebrew
והוא נשא את עיניו אל תלמידיו ויאמר אשריכם העניים כי לכם מלכות האלהים׃,Hebrew
אשריכם הרעבים כעת כי תשבעו אשריכם הבכים כעת כי תשחקו׃,Hebrew
אשריכם אם ישנאו אתכם האנשים ואם ינדו אתכם וחרפו והדיחו את שמכם כשם רע בעבור בן האדם׃,Hebrew
שמחו ביום ההוא ורקדו כי הנה שכרכם רב בשמים כי כזאת עשו אבתיהם לנביאים׃,Hebrew
אך אוי לכם העשירים כי כבר לקחתם את נחמתכם׃,Hebrew
אוי לכם השבעים כי תרעבו אוי לכם השחקים כעת כי תתאבלו ותבכו׃,Hebrew
אוי לכם אם כל האנשים משבחים אתכם כי כזאת עשו אבותיהם לנביאי השקר׃,Hebrew
אבל אליכם השמעים אני אמר אהבו את איביכם היטיבו לשנאיכם׃,Hebrew
ברכו את מקלליכם והתפללו בעד מכלימיכם׃,Hebrew
המכה אתך על הלחי הטה לו גם את האחרת והלקח את מעילך אל תמנע ממנו גם את כתנתך׃,Hebrew
וכל השאל ממך תן לו והלקח את אשר לך אל תשאל מאתו׃,Hebrew
וכאשר תחפצו כי יעשו לכם בני האדם כן תעשו להם גם אתם׃,Hebrew
ואם תאהבו את אהביכם מה הוא חסדכם כי גם החטאים אהבים את אהביהם׃,Hebrew
ואם תיטיבו למטיביכם מה הוא חסדכם גם החטאים יעשו כן׃,Hebrew
ואם תלוו את האנשים אשר תקוו לקבל מהם מה הוא חסדכם גם החטאים מלוים את החטאים למען יושב להם בשוה׃,Hebrew
אבל אהבו את איביכם והיטיבו והלוו מבלי תוחלת ויהי שכרכם רב והייתם בני עליון כי טוב הוא גם לשכחי טובה ולרעים׃,Hebrew
לכן היו רחמנים כאשר גם אביכם רחום הוא׃,Hebrew
ואל תשפטו ולא תשפטו אל תחיבו ולא תחיבו נקו ותנקו׃,Hebrew
תנו ותנתן לכם מדה טובה דחוקה וגדושה ומשפעה יתנו אל חיקכם כי במדה אשר אתם מודדים בה ימד לכם׃,Hebrew
וישא משלו ויאמר אליהם היוכל עור לנהל את העור הלא יפלו שניהם אל הפחת׃,Hebrew
אין תלמיד נעלה על רבו ודי לכל תלמיד שלם להיות כרבו׃,Hebrew
ולמה זה אתה ראה את הקסם אשר בעין אחיך ואת הקורה בעינך לא תביט׃,Hebrew
ואיך תאמר אל אחיך אחי הניחה לי ואסירה את הקסם אשר בעינך ואינך ראה את הקורה אשר בעינך החנף הסר בראשונה את הקורה מעינך ואחר ראה תראה להסיר את הקסם אשר בעין אחיך׃,Hebrew
כי עץ טוב איננו עשה פרי משחת וגם עץ משחת איננו עשה פרי טוב׃,Hebrew
כי כל עץ נכר בפריו כי אין אספים תאנים מן הקצים אף אין בצרים ענב מן הסנה׃,Hebrew
האיש הטוב מאוצר לבבו הטוב מפיק את הטוב והאיש הרע מאוצר לבבו הרע מפיק את הרע כי משפעת הלב ימלל פיהו׃,Hebrew
ולמה זה אתם קראים לי אדני אדני ואינכם עשים את אשר אני אמר׃,Hebrew
כל הבא אלי ושומע את דברי ועשה אתם אורה אתכם למי הוא דומה׃,Hebrew
דומה הוא לאיש בנה בית אשר העמיק לחפר וייסדו על הסלע וכבוא השטף פרץ הנהר בבית ההוא ולא יכל להניעו כי על הסלע יסודו׃,Hebrew
ואשר שמע ולא עשה דומה לאיש אשר בנה בית על הקרקע בלי יסוד ויפרץ בו הנהר ויפל פתאם ויגדל שבר הבית ההוא׃,Hebrew
ויהי אחרי כלותו לדבר את כל דבריו באזני העם ויבא אל כפר נחום׃,Hebrew
ועבד לאחד משרי המאות חלה למות והוא יקר לו מאד׃,Hebrew
וישמע את שמע ישוע וישלח אליו מזקני היהודים וישאל מאתו לבוא ולהושיע את עבדו׃,Hebrew
ויבאו אל ישוע ויתחננו לו מאד ויאמרו ראוי הוא אשר תעשה בקשתו׃,Hebrew
כי אהב עמנו הוא והוא בנה לנו את בית הכנסת׃,Hebrew
וילך אתם ישוע ויהי כאשר קרב אל הבית וישלח אליו שר המאה על ידי רעיו לאמר לו בי אדני אל נא תטריח את עצמך כי אינני כדי שתבוא בצל קורתי׃,Hebrew
ובעבור זאת גם את עצמי לא חשבתי ראוי לבוא אליך אך דבר נא דבר וירפא נערי׃,Hebrew
כי גם אנכי איש נתון תחת השלטון יש תחת ידי אנשי צבא ואמרתי לזה לך והלך ולזה בוא ובא ולעבדי עשה זאת ועשה׃,Hebrew
וישמע ישוע את דבריו ויתמה עליו ויפן ויאמר אל ההמון ההלך אחריו אמר אני לכם גם בישראל לא מצאתי אמונה גדולה כזאת׃,Hebrew
וישובו השלוחים אל הבית וימצאו את העבד החלה והוא נרפא׃,Hebrew
ויהי ממחרת וילך אל עיר ושמה נעים ורבים מתלמידיו הלכים אתו והמון עם רב׃,Hebrew
הוא קרב אל שער העיר והנה מוציאים מת בן יחיד לאמו והיא אלמנה ועמה רבים מעם העיר׃,Hebrew
וכראות אתה האדון נכמרו רחמיו עליה ויאמר לה אל תבכי׃,Hebrew
ויגש ויגע בארון והנשאים עמדו ויאמר עלם אמר אני אליך קומה׃,Hebrew
ויתעודד המת ויחל לדבר ויתנהו לאמו׃,Hebrew
ותאחז כלם רעדה וישבחו את האלהים ויאמרו כי נביא גדול קם בקרבנו וכי פקד האלהים את עמו׃,Hebrew
ויצא הדבר הזה בכל יהודה ובכל הככר׃,Hebrew
ותלמידי יוחנן הגידו לו את כל אלה׃,Hebrew
ויקרא אליו יוחנן שנים מתלמידיו וישלחם אל ישוע לאמר לו האתה הוא הבא אם נחכה לאחר׃,Hebrew
ויבאו אליו האנשים ויאמרו יוחנן המטביל שלחנו אליך לאמר האתה הוא הבא אם נחכה לאחר׃,Hebrew
בעת ההיא רפא רבים מחליים ומנגעים ומרוחות רעות ולעורים רבים נתן ראות עינים׃,Hebrew
ויען ישוע ויאמר להם לכו והגידו ליוחנן את אשר ראיתם ואשר שמעתם כי עורים ראים ופסחים מתהלכים ומצרעים מטהרים וחרשים שומעים ומתים קמים ועניים מתבשרים׃,Hebrew
ואשרי אשר לא יכשל בי׃,Hebrew
ויהי כאשר הלכו להם שלוחי יוחנן ויחל לדבר אל המון העם על אדות יוחנן ויאמר מה זה יצאתם המדברה לראות הקנה אשר ינוע ברוח׃,Hebrew
ואם לא מה זה יצאתם לראות האיש לבוש בגדי עדנים הנה המלבשים בגדי תפארת והמענגים בחצרות המלכים המה׃,Hebrew
ועתה מה זה יצאתם לראות אם לראות איש נביא הן אני אמר לכם כי אף גדול הוא מנביא׃,Hebrew
זה הוא אשר כתוב עליו הנני שלח מלאכי לפניך ופנה דרכך לפניך׃,Hebrew
כי אמר אני לכם אין איש בילודי אשה גדול מיוחנן המטביל אך הקטן במלכות האלהים גדול הוא ממנו׃,Hebrew
וכל העם והמכסים כשמעם הצדיקו את האלהים ויטבלו בטבילת יוחנן׃,Hebrew
אך הפרושים ובעלי התורה נאצו את עצת האלהים על נפשם ולא נטבלו על ידו׃,Hebrew
ויאמר האדון עתה אל מי אדמה את אנשי הדור הזה ואל מי הם דמים׃,Hebrew
דמים הם לילדים הישבים בשוק וקראים זה אל זה ואמרים חללנו לכם בחלילים ולא רקדתם קוננו לכם קינה ולא בכיתם׃,Hebrew
כי בא יוחנן המטביל לחם לא אכל ויין לא שתה ואמרתם שד בו׃,Hebrew
ובא בן האדם והוא אכל ושתה ואמרתם הנה זולל וסבא ורע למוכסים ולחטאים׃,Hebrew
ותצדק החכמה על ידי כל בניה׃,Hebrew
ויבקש ממנו אחד מן הפרושים לאכל אתו לחם ויבא אל בית הפרוש ויסב׃,Hebrew
והנה אשה אחת בעיר והיא חטאת שמעה כי הוא מסב בית הפרוש ותבא פך שמן המור׃,Hebrew
ותעמד לרגליו מאחריו ותבך ותחל להרטיב את רגליו בדמעות ותנגב אתן בשערות ראשה ותשק את רגליו ותמשח אתן בשמן׃,Hebrew
וירא הפרוש הקרא אתו ויאמר בלבו אלו היה זה נביא כי עתה ידע ידע מי היא זאת ואי זו היא הנגעת בו כי אשה חטאת היא׃,Hebrew
ויען ישוע ויאמר אליו שמעון דבר לי אליך ויאמר רבי דבר׃,Hebrew
שני חיבים היו לנשה אחד האחד חיב לו דינרים חמש מאות והשני דינרים חמשים׃,Hebrew
ויהי באשר לא השיגה ידם לשלם וישמט את שניהם ועתה אמר נא מי משניהם ירבה לאהבה אתו׃,Hebrew
ויען שמעון ויאמר אחשב כי האיש ההוא אשר הרבה להשמיט לו ויאמר אליו כן שפטת׃,Hebrew
ויפן אל האשה ויאמר אל שמעון הראית את האשה הזאת הנה באתי אל ביתך ומים על רגלי לא נתת והיא הרטיבה את רגלי בדמעות ותנגב בשערותיה׃,Hebrew
נשיקה לא נשקתני והיא מאז באתי לא חדלה מנשק את רגלי׃,Hebrew
בשמן לא משחת את ראשי והיא בשמן המור משחה את רגלי׃,Hebrew
לכן אני אמר אליך נסלחו לה חטאתיה הרבות כי הרבה אהבה ואשר נסלח לו מעט הוא אהב מעט׃,Hebrew
ויאמר אליה נסלחו לך חטאתיך׃,Hebrew
ויחלו המסבים עמו לאמר בלבם מי הוא זה אשר גם יסלח חטאים׃,Hebrew
ויאמר אל האשה אמונתך הושיעה לך לכי לשלום׃,Hebrew
ויהי אחרי כן ויעבר מעיר אל עיר ומכפר אל כפר קורא ומבשר את מלכות האלהים ושנים העשר אתו׃,Hebrew
ונשים אשר נרפאו מרוחות רעות ומחליים מרים הנקראה מגדלית אשר גרשו ממנה שבעה שדים׃,Hebrew
ויוחנה אשת כוזא סוכן הורדוס ושושנה ואחרות רבות אשר שרתהו מנכסיהן׃,Hebrew
ויהי בהתאסף המון עם רב אשר יצאו אליו מעיר ועיר וידבר במשל׃,Hebrew
הזורע יצא לזרע את זרעו ובזרעו נפל מן הזרע על יד הדרך וירמס ועוף השמים אכלו׃,Hebrew
ויש אשר נפל על הסלע ויצמח וייבש כי לא היתה לו לחה׃,Hebrew
ויש אשר נפל בתוך הקצים ויצמחו הקצים עמו וימעכהו׃,Hebrew
ויש אשר נפל על האדמה הטובה ויצמח ויעש פרי מאה שערים כזאת דבר ויזעק מי אשר אזנים לו לשמע ישמע׃,Hebrew
וישאלהו תלמידיו לאמר מה המשל הזה׃,Hebrew
ויאמר לכם נתן לדעת את סודות מלכות האלהים ולאחרים במשלים למען בראתם לא יראו ובשמעם לא יבינו׃,Hebrew
וזה הוא המשל הזרע דבר אלהים הוא׃,Hebrew
ואשר על יד הדרך הם השמעים ואחר כן בא השטן ונשא את הדבר מלבם פן יאמינו ונושעו׃,Hebrew
ואשר על הסלע הם המקבלים בשמחה את הדבר בשמעם ושרש אין להם רק לשעה מאמינים ובעת הנסיון יסגו אחור׃,Hebrew
ואשר נפל בין הקצים הם השמעים והוליכם להם וימכו בדאגות ובעשר ובתאות החיים ופרי לא ישוו למו׃,Hebrew
ואשר באדמה הטובה הם השמרים בלב טוב וטהור את הדבר אשר שמעו ועשים פרי בתוחלת׃,Hebrew
ואין איש מדליק נר אשר יכסה אותו בכלי או ישימהו תחת המטה כי אם על המנורה יעלהו למען יראו כל באי הבית את האור׃,Hebrew
כי אין דבר נעלם אשר לא יגלה ואין גנוז אשר לא יודע ובא לאור׃,Hebrew
לכן ראו איך תשמעון כי כל אשר יש לו נתון ינתן לו וכל אשר אין לו גם את אשר הוא חשב להיות לו יקח ממנו׃,Hebrew
ויבאו אליו אמו ואחיו ולא יכלו לגשת אליו מפני העם׃,Hebrew
ויגד לו לאמר אמך ואחיך עמדים בחוץ והם חפצים לראותך׃,Hebrew
ויען ויאמר אליהם אמי ואחי הם השמעים ועשים את דבר האלהים׃,Hebrew
ויהי היום וירד אל אניה הוא ותלמידיו ויאמר אליהם נעברה אל עבר הים וישוטו הימה׃,Hebrew
ויהי בלכתם באניה וישכב ויישן ורוח סערה ירדה על הים וישטפו עליהם המים ויהיו בסכנה׃,Hebrew
ויגשו ויעירו אותו לאמר מורה מורה אבדנו ויעור ויגער ברוח ובמשברי ים וישתקו ותהי דממה׃,Hebrew
ויאמר אליהם איה אמונתכם וייראו ויתמהו ויאמרו איש אל רעהו מי אפוא הוא המצוה גם את הרוחות ואת המים וישמעו לו׃,Hebrew
ויעברו ויבאו אל ארץ הגדריים אשר ממול הגליל׃,Hebrew
ויצא אל היבשה ויפגשהו איש מן העיר אשר שדים בו מימים רבים ובגד לא לבש ובבית לא ישב כי אם בקברים׃,Hebrew
וירא את ישוע ויפל לפניו ויקרא בקול גדול מה לי ולך ישוע בן אל עליון מבקש אני ממך אשר לא תענני׃,Hebrew
כי צוה את הרוח הטמא לצאת מן האיש כי ימים רבים חטף אתו ונאסר בזיקים ונשמר בכבלים והיה בנתקו את המוסרות ונדחף ביד השד אל המדברות׃,Hebrew
וישאל אתו ישוע לאמר מה שמך ויאמר לגיון שמי כי שדים רבים נכנסו בו׃,Hebrew
ויתחנן לו לבלתי צות אתם לרדת אל התהום׃,Hebrew
ויהי שם עדר חזירים רבים על המרעה בהר ויתחננו לו כי יניח להם לבוא אל תוכם וינח להם׃,Hebrew
ויצאו השדים מן האדם ההוא ויבאו בחזירים וישתער העדר מן המורד אל הים ויטבע׃,Hebrew
וינוסו הרעים כראותם את אשר נעשה ויגידו הדבר בעיר ובכפרים׃,Hebrew
ויצאו לראת את אשר נעשה ויבאו אל ישוע וימצאו שם את האדם אשר יצאו ממנו השדים ישב לרגלי ישוע מלבש וטוב שכל וייראו׃,Hebrew
ויספרו להם הראים איך נרפא אחוז השדים׃,Hebrew
ויבקשו ממנו כל המון חבל הגדריים ללכת מאתם כי אימה גדולה נפלה עליהם וירד אל האניה וישב׃,Hebrew
ויבקש ממנו האיש אשר יצאו ממנו השדים לשבת אתו וישלח אתו ישוע באמרו׃,Hebrew
שוב לביתך וספר הגדלות אשר עשה לך האלהים וילך לו וישמע בכל העיר את הגדלות אשר עשה לו ישוע׃,Hebrew
ויהי בשוב ישוע ויקבל אתו העם כי כלם היו מחכים לו׃,Hebrew
והנה בא איש ושמו יאיר והוא ראש בית הכנסת ויפל לרגלי ישוע ויתחנן לו לבוא אתו אל ביתו׃,Hebrew
כי בת יחידה כשתים עשרה שנה היתה לו והיא נוטה למות ויהי בלכתו שמה וידחקהו המון העם׃,Hebrew
ואשה זבת דם שתים עשרה שנה אשר הוציאה כל קנינה לרפאים ואין איש יכל לרפאתה׃,Hebrew
היא קרבה מאחריו ותגע בציצת בגדו וזוב דמה עמד פתאם׃,Hebrew
ויאמר ישוע מי זה נגע בי וכלם כחשו ויאמר פטרוס והעמדים אצלו מורה המון העם דחקים ולחצים אתך ואתה תאמר מי נגע בי׃,Hebrew
ויאמר ישוע נגע בי אדם כי ידעתי אשר יצאה ממני גבורה׃,Hebrew
ותרא האשה כי לא נסתרה ממנו ותחרד לקראתו ותפל לפניו ותגד באזני כל העם על מה נגעה בו ואיך נרפאה פתאם׃,Hebrew
ויאמר אליה חזקי בתי אמונתך הושיעה לך לכי לשלום׃,Hebrew
עודנו מדבר ואיש בא מבית ראש הכנסת ויאמר מתה בתך אל תטריח את המורה׃,Hebrew
וישמע ישוע ויען ויאמר לו אל תירא אך האמן והיא תושע׃,Hebrew
ויבא הביתה ולא הניח לאיש לבוא אתו בלתי אם לפטרוס וליעקב וליוחנן ולאבי הילדה ולאמה׃,Hebrew
וכלם בכים וספדים לה ויאמר אל תבכו כי לא מתה אך ישנה היא׃,Hebrew
וישחקו עליו באשר ידעו כי מתה׃,Hebrew
והוא אחז בידה ויקרא לאמר הילדה קומי׃,Hebrew
ותשב רוחה ותקם פתאם ויצו לתת לה לאכול׃,Hebrew
וישתוממו אביה ואמה והוא צוה אתם לבלתי הגיד לאיש את אשר נעשה׃,Hebrew
ויקרא אל שנים העשר ויתן להם גבורה ושלטן על כל השדים ולרפא חליים׃,Hebrew
וישלחם לקרא את מלכות האלהים ולרפא את החלים׃,Hebrew
ויאמר להם אל תקחו מאומה לדרך לא מטות ולא תרמיל ולא לחם ולא כסף ואל יהיה לאיש מכם שתי כתנות׃,Hebrew
והבית אשר תבאו בו שם שבו לכם ומשם צאו׃,Hebrew
וכל אשר לא יקבלו אתכם צאו מן העיר ההיא ונערו את העפר מעל רגליכם לעדות בהם׃,Hebrew
ויצאו ויעברו בכפרים מבשרים את הבשורה ומרפאים בכל מקום׃,Hebrew
וישמע הורדוס שר הרבע את כל אשר נעשה על ידו ותפעם רוחו כי יש אשר אמרו יוחנן קם מן המתים׃,Hebrew
ויש שאמרו אליהו נראה ואחרים אמרו נביא קם מן הקדמונים׃,Hebrew
ויאמר הורדוס הן אנכי נשאתי את ראש יוחנן מעליו ומי אפוא הוא אשר אני שמע עליו כזאת ויבקש לראותו׃,Hebrew
וישובו השליחים ויספרו לו את כל אשר עשו ויקחם אליו ויסר לבדד אל מקום חרב אשר לעיר הנקראה בית צידה׃,Hebrew
והמון העם כאשר ידעו את זאת הלכו אחריו ויקבלם וידבר אליהם על מלכות האלהים וירפא את הצריכים לרפואה׃,Hebrew
והיום רפה לערב ושנים העשר קרבו ויאמרו אליו שלח נא את העם וילכו אל הכפרים והחצרים אשר סביבותינו ללון שם ולמצא מזון כי פה אנחנו במקום חרבה׃,Hebrew
ויאמר אליהם תנו אתם להם לאכל ויאמרו אין לנו כי אם חמשת ככרות לחם ודגים שנים בלתי אם נלך ונקנה אכל לכל העם הזה׃,Hebrew
כי היו כחמשת אלפי איש ויאמר אל תלמידיו הושיבו אתם שורות שורות חמשים בשורה׃,Hebrew
ויעשו כן ויושיבו את כלם׃,Hebrew
ויקח את חמשת ככרות הלחם ואת שני הדגים וישא עיניו השמימה ויברך עליהם ויפרס ויתן לתלמידיו לשום לפני העם׃,Hebrew
ויאכלו כלם וישבעו וישאו מן הפתותים הנותרים להם שנים עשר סלים׃,Hebrew
ויהי הוא מתפלל לבדד ויאספו אליו תלמידיו וישאל אתם לאמר מה אמרים עלי המון העם מי אני׃,Hebrew
ויענו ויאמרו יוחנן המטביל ואחרים אמרים אליהו ואחרים אמרים נביא קם מן הקדמונים׃,Hebrew
ויאמר אליהם ואתם מה אתם אמרים מי אני ויען פטרוס ויאמר משיח האלהים אתה׃,Hebrew
ויצו אתם בגערה לבלתי הגיד לאיש את הדבר הזה׃,Hebrew
ויאמר מן הצרך הוא אשר בן האדם יענה הרבה וימאס מן הזקנים והכהנים הגדולים והסופרים ויהרג וביום השלישי קום יקום׃,Hebrew
ואל כלם אמר איש כי יחפץ ללכת אחרי יכחש בנפשו ויום יום ישא את צלבו והלך אחרי׃,Hebrew
כי כל אשר יחפץ להושיע את נפשו תאבד נפשו ממנו וכל אשר יאבד את נפשו למעני הוא יושיענה׃,Hebrew
כי מה יועיל האדם כי יקנה את כל העולם ואבד והשחית את נפשו׃,Hebrew
כי כל אשר הייתי אני ודברי לו לחרפה הוא יהיה לחרפה לבן האדם כאשר יבא בכבודו ובכבוד האב והמלאכים הקדושים׃,Hebrew
ובאמת אני אמר לכם יש מן העמדים פה אשר לא יטעמו מות עד כי יראו את מלכות האלהים׃,Hebrew
ויהי כשמנה ימים אחרי הדברים האלה ויקח אליו את פטרוס ואת יוחנן ואת יעקב ויעל אל ההר להתפלל שם׃,Hebrew
ויהי בהתפללו נשתנה מראה פניו ולבושו הלבין והבריק׃,Hebrew
והנה שני אנשים מדברים אתו והמה משה ואליהו׃,Hebrew
אשר נראו בכבוד והגידו את אחריתו אשר ימלאנה בירושלים׃,Hebrew
ויהיו פטרוס ואשר אתו נרדמים ובהקיצם ראו את כבודו ואת שני האנשים העמדים עליו׃,Hebrew
ויהי בהפרדם ממנו ויאמר פטרוס אל ישוע מורה טוב היותנו פה נעשה נא שלש סכות לך אחת ולמשה אחת ולאליהו אחת ולא ידע מה דבר׃,Hebrew
הוא מדבר כזאת והנה ענן סכך עליהם וכבואם בענן נבעתו׃,Hebrew
ויצא קול מן הענן אמר זה בני ידידי אליו תשמעון׃,Hebrew
ובהיות הקול נשאר ישוע לבדו והמה החשו ולא הגידו דבר לאיש בימים ההם מכל אשר ראו׃,Hebrew
ויהי ממחרת ברדתם מן ההר ויצא עם רב לקראתו׃,Hebrew
והנה איש אחד מן העם צעק לאמר אנא רבי פנה נא אל בני כי יחיד הוא לי׃,Hebrew
והנה רוח אחז בו ופתאם הוא מצעק והרוח מרוצץ אתו בהוריד רירו ומקשה לסור ממנו ובסורו ידכא אתו׃,Hebrew
ואבקש מתלמידיך לגרשו ולא יכלו׃,Hebrew
ויען ישוע ויאמר הוי דור חסר אמונה ופתלתל עד מתי אהיה עמכם ואסבל אתכם הבא הנה את בנך׃,Hebrew
ויהי אך הקריב לבוא וירעצהו השד וירוצצהו וישוע גער ברוח הטמא וירפא את הנער וישיבהו לאביו׃,Hebrew
וישתוממו כלם על גדלת האלהים ויהי בתמהם כלם על כל אשר עשה ויאמר ישוע אל תלמידיו׃,Hebrew
שימו אתם באזניכם את הדברים האלה כי עתיד בן האדם להמסר בידי בני האדם׃,Hebrew
והמה לא הבינו את המאמר הזה ונעלם הוא מדעתם וייראו לשאל אתו על המאמר הזה׃,Hebrew
ויעל על לבבם לחשוב מי הוא הגדול בהם׃,Hebrew
וירא ישוע את מחשבת לבם ויקח ילד ויעמידהו אצלו׃,Hebrew
ויאמר אליהם כל אשר יקבל את הילד הזה לשמי אותי הוא מקבל וכל אשר יקבל אותי הוא מקבל את אשר שלחני כי הקטן בכלכם הוא יהיה הגדול׃,Hebrew
ויען יוחנן ויאמר מורה ראינו איש מגרש שדים בשמך ונכלא אותו יען איננו הולך עמנו׃,Hebrew
ויאמר ישוע אליו אל תכלאו כי כל אשר איננו נגדנו בעדנו הוא׃,Hebrew
ויהי כמלאת ימי העלותו והוא שם את פניו ללכת ירושלים׃,Hebrew
וישלח מלאכים לפניו וילכו ויבאו אל אחד מכפרי השמרונים להכין לו׃,Hebrew
ולא קבלהו על אשר היו פניו הלכים ירושלים׃,Hebrew
ויאמרו יעקב ויוחנן תלמידיו כראותם זאת לאמר אדנינו התרצה ונאמר כי תרד אש מן השמים ותאכלם כאשר עשה גם אליהו׃,Hebrew
ויפן ויגער בם ויאמר הלא ידעתם בני רוח מי אתם׃,Hebrew
כי בן האדם לא בא לאבד נפשות אדם כי אם להושיעם וילכו להם אל כפר אחר׃,Hebrew
ויהי בלכתם בדרך ויאמר אליו איש אדני אלכה אחריך אל כל אשר תלך׃,Hebrew
ויאמר אליו ישוע לשועלים יש חורי עפר ולעוף השמים קנים ובן האדם אין לו מקום להניח שם את ראשו׃,Hebrew
ואל איש אחר אמר לך אחרי והוא אמר אדני תן לי ואלכה בראשונה לקבר את אבי׃,Hebrew
ויאמר אליו ישוע הנח למתים לקבר את מתיהם ואתה לך הודע את מלכות האלהים׃,Hebrew
ויאמר עוד איש אחר אלכה אחריך אדני אך הניחה לי בראשונה להפטר מבני ביתי׃,Hebrew
ויאמר ישוע כל השם את ידו על המחרשה ומביט אחריו לא יכשר למלכות האלהים׃,Hebrew
ואחרי כן הבדיל האדון עוד שבעים אחרים וישלחם לפניו שנים שנים אל כל עיר ומקום אשר בקש לבוא שמה׃,Hebrew
ויאמר להם הן הקציר רב והפעלים מעטים לכן התחננו אל אדון הקציר וישלח פעלים לקצירו׃,Hebrew
לכו נא הנני שלח אתכם ככבשים בין הזאבים׃,Hebrew
אל תשאו כיס ולא תרמיל ולא נעלים ואל תשאלו לשלום איש בדרך׃,Hebrew
ולכל בית אשר תבאו שם אמרו בראשונה שלום לבית הזה׃,Hebrew
והיה כי יהיה שם בן שלום ונח עליו שלומכם ואם לא אליכם ישוב׃,Hebrew
ובבית ההוא תשבו ותאכלו ותשתו משלהם כי שוה הפועל בשכרו אל תסעו מבית לבית׃,Hebrew
וכל עיר אשר תבאו בה וקבלו אתכם אכלו שם את אשר ישימו לפניכם׃,Hebrew
ורפאו את החולים אשר בקרבה ואמרו להם קרבה אליכם מלכות האלהים׃,Hebrew
וכל עיר אשר תבאו בה ולא יקבלו אתכם צאו לכם אל רחובותיה ואמרו׃,Hebrew
אף את עפר עירכם הנדבק ברגלינו ננערהו לכם אך ידע תדעו כי קרבה אליכם מלכות האלהים׃,Hebrew
אני אמר אלכים כי לסדום יקל ביום ההוא מן העיר ההיא׃,Hebrew
אוי לך כורזין אוי לך בית צידה כי הגבורות אשר נעשו בקרבכן אלו נעשו בצור ובצידון הלא כבר ישבו בשק ואפר ושבו׃,Hebrew
אכן לצור וצידון יקל בדין מכם׃,Hebrew
ואת כפר נחום אשר עד השמים התרוממת אל שאול תורדי׃,Hebrew
השומע אליכם אלי הוא שומע והבוזה אתכם אותי הוא בוזה והבוזה אותי הוא בוזה את אשר שלחני׃,Hebrew
וישובו השבעים בשמחה ויאמרו אדנינו גם השדים נכנעים לנו בשמך׃,Hebrew
ויאמר אליהם ראיתי את השטן נפל כברק מן השמים׃,Hebrew
הנה השלטתי אתכם לדרך על נחשים ועקרבים ועל כל גבורת האיב וכל דבר לא יזיק לכם׃,Hebrew
אך בזאת אל תשמחו כי נכנעים לכם הרוחות כי אם שמחו על אשר נכתבו שמותיכם בשמים׃,Hebrew
בשעה ההיא עלץ ישוע ברוח ויאמר אודך האב אדון השמים והארץ כי הסתרת את אלה מן החכמים והנבונים וגליתם לעללים הן אבי כי כן היה רצון מלפניך׃,Hebrew
הכל נמסר לי מאת אבי ואין יודע מי הוא הבן בלתי האב ומי הוא האב בלתי הבן ואשר יחפץ הבן לגלותו לו׃,Hebrew
ויפן אל תלמידיו לבדם ויאמר אשרי העינים הראות את אשר אתם ראים׃,Hebrew
כי אני אמר לכם נביאים ומלכים רבים חפצו לראות את אשר אתם ראים ולא ראו ולשמע את אשר אתם שמעים ולא שמעו׃,Hebrew
והנה אחד מבעלי התורה קם לנסותו ויאמר מורה מה אעשה ואירש חיי עולם׃,Hebrew
ויאמר אליו מה כתוב בתורה ואיך אתה קורא׃,Hebrew
ויען ויאמר ואהבת את יהוה אלהיך בכל לבבך ובכל נפשך ובכל מאדך ובכל מדעך ואת רעך כמוך׃,Hebrew
ויאמר אליו כן השיבות עשה זאת וחיה׃,Hebrew
והוא חפץ להצטדק ויאמר אל ישוע ומי הוא רעי׃,Hebrew
ויען ישוע ויאמר איש אחד ירד מירושלים ליריחו ונפל בידי שדדים והם הפשיטהו וגם פצעהו ויעזבו אותו בין חיים למות וילכו להם׃,Hebrew
ויקר המקרה כי ירד כהן אחד בדרך ההוא וירא אתו ויעבר מעליו׃,Hebrew
וכן גם איש לוי פגע במקום ויגש וירא אתו ויעבר מעליו׃,Hebrew
ואיש שמרוני הלך בדרך ויבא עליו וירא אתו ויהמו רחמיו׃,Hebrew
ויגש אליו ויחבש את פצעיו ויסוכם בשמן ויין ויעלהו על בהמתו ויוליכהו אל המלון ויכלכלהו׃,Hebrew
ולמחרת בנסעו הוציא שני דינרים ויתנם לבעל המלון ויאמר כלכל אותו ואת אשר תוסיף עוד להוציא עליו אני בשובי אשלמנו לך׃,Hebrew
ועתה מי מאלה השלשה היה בעיניך הרע לנפל בידי השדדים׃,Hebrew
ויאמר העשה עמו את החסד ויאמר אליו ישוע לך ועשה כן גם אתה׃,Hebrew
ויהי בנסעם ויבא אל כפר אחד ואשה אחת ושמה מרתא אספה אותו אל ביתה׃,Hebrew
ולה היתה אחות ושמה מרים אשר ישבה לרגלי ישוע לשמע אל דברו׃,Hebrew
ומרתא יגעה ברב שרותה ותגש ותאמר הלא תשים על לבך אדני אשר אחותי עזבתני לשרת לבדי אמר נא אליה ותעזר לי׃,Hebrew
ויען ישוע ויאמר לה מרתא מרתא את דאגת ומבהלת על הרבה׃,Hebrew
אבל אחת היא מן הצרך ומרים בחרה לה החלק הטוב אשר לא יקח ממנה׃,Hebrew
ויהי הוא מתפלל במקום אחד ויאמר אליו אחד מתלמידיו אחרי כלותו אדני למדנו להתפלל כאשר למד גם יוחנן את תלמידיו׃,Hebrew
ויאמר אליהם כי תתפללו אמרו אבינו שבשמים יתקדש שמך תבוא מלכותך יעשה רצונך כמו בשמים כן בארץ׃,Hebrew
את לחם חקנו תן לנו יום יום׃,Hebrew
וסלח לנו את חובתנו כי סלחים גם אנחנו לכל החיב לנו ואל תביאנו לידי נסיון כי אם הצילנו מן הרע׃,Hebrew
ויאמר אליהם מי בכם אשר יהיה לו אהב והלך ובא אליו בחצות הלילה ואמר אליו ידידי הלוני שלשת ככרות לחם׃,Hebrew
כי אהבי בא אלי מן הדרך ואין לי דבר לשום לפניו׃,Hebrew
והוא מלפנים יענה ויאמר אל תוגיעני כי כבר נסגרה הדלת וילדי שוכבים עמדי במטה לא אוכל לקום ולתת לך׃,Hebrew
אני אמר לכם גם כי לא יקום לתת לו על היותו אהבו יקום בעבור עזות פניו ויתן לו ככל צרכו׃,Hebrew
וגם אני אמר לכם שאלו וינתן לכם דרשו ותמצאו דפקו ויפתח לכם׃,Hebrew
כי כל השאל יקבל והדרש ימצא ולדפק יפתח׃,Hebrew
ומי בכם האב אשר ישאל ממנו בנו לחם ונתן לו אבן ואם דג היתן לו נחש תחת הדג׃,Hebrew
או כי ישאלנו ביצה היתן לו עקרב׃,Hebrew
הן אתם הרעים ידעים לתת מתנות טבות לבניכם אף כי האב מן השמים יתן את רוח הקדש לשאלים מאתו׃,Hebrew
ויהי היום ויגרש שד והוא אלם ויהי אחרי צאת השד וידבר האלם ויתמהו העם׃,Hebrew
ויש אשר אמרו בבעל זבוב שר השדים הוא מגרש את השדים׃,Hebrew
ויש אשר נסוהו וישאלו ממנו אות מן השמים׃,Hebrew
והוא ידע את מחשבותם ויאמר אליהם כל ממלכה הנחלקה על עצמה תחרב ובית יפל על בית׃,Hebrew
וגם השטן אם נחלק על עצמו איככה תכון ממלכתו כי אמרתם שבבעל זבוב מגרש אני את השדים׃,Hebrew
ואם אני מגרש את השדים בבעל זבוב בניכם במי הם מגרשים אתם על כן המה יהיו שפטיכם׃,Hebrew
ואם באצבע אלהים מגרש אני את השדים הנה הגיעה אליכם מלכות האלהים׃,Hebrew
בהיות הגבור שמר את חצרו והוא מזין והיה רכושו שלום׃,Hebrew
ואם יבוא עליו חזק ממנו ותקפו ישא ממנו את נשקו אשר בטח בו ואת מלקחו יחלק׃,Hebrew
כל אשר איננו אתי הוא לנגדי ואשר איננו מאסף אתי הוא מפזר׃,Hebrew
הרוח הטמאה אחרי צאתה מן האדם תשוטט במקמות ציה לבקש לה מנוחה ולא תמצא אז תאמר אשובה נא אל ביתי אשר יצאתי משם׃,Hebrew
ובבואה תמצא אתו מטאטא ומהדר׃,Hebrew
ואחר תלך ולקחה שבע רוחות אחרות רעות ממנה ובאו ושכנו שם והיתה אחרית האדם ההוא רעה מראשיתו׃,Hebrew
ויהי כדברו את הדברים האלה ואשה אחת מן העם נשאה את קולה ותאמר אליו אשרי הבטן אשר נשאתך והשדים אשר ינקת׃,Hebrew
והוא אמר ואף כי אשרי השמעים והשמרים את דבר האלהים׃,Hebrew
ויקבצו עם רב ויחל לדבר הדור הזה דור רע הוא אות הוא מבקש ואות לא ינתן לו בלתי אם אות יונה הנביא׃,Hebrew
כי כאשר היה יונה לאנשי נינוה לאות כן יהיה גם בן האדם לדור הזה׃,Hebrew
מלכת תימן תקום במשפט עם אנשי הדור הזה והרשיעה אותם כי באה מקצות הארץ לשמע את חכמת שלמה והנה יש פה גדול משלמה׃,Hebrew
אנשי נינוה יקומו במשפט עם הדור הזה והרשיעהו כי הם שבו בקריאת יונה והנה יש פה גדול מיונה׃,Hebrew
אין מדליק נר אשר ישימהו בסתר או תחת האיפה כי אם על המנורה למען יראו באי הבית את אורו׃,Hebrew
נר הגוף הוא העין לכן בהיות עינך תמימה גם כל גופך יאור ובהיותה רעה וחשך גם גופך׃,Hebrew
על כן השמר לך פן יחשך האור אשר בקרבך׃,Hebrew
והנה אם גופך כלו אור ואין בו כל דבר חשך אז יאור כלו והיה כהאיר לך הנר בברק נגהו׃,Hebrew
ויהי בדברו ויבקש ממנו פרוש אחד לאכל אתו לחם ויבא הביתה ויסב׃,Hebrew
ויתמה הפרוש בראתו אשר לא נטל ידיו בראשונה לפני הסעודה׃,Hebrew
ויאמר אליו האדון כעת אתם הפרושים מטהרים את הכום והקערה מחוץ והפנימי אשר בכם הוא מלא גזל ורשע׃,Hebrew
הכסילים הלא עשה החיצון גם עשה את הפנימי׃,Hebrew
אבל תנו לצדקה את אשר בם והנה הכל טהור לכם׃,Hebrew
אך אוי לכם הפרושים כי תעשרו את המנתא ואת הפיגם ואת כל הירק ותעברו את המשפט ואת אהבת אלהים והיה לכם לעשות את אלה ולא להניח גם את אלה׃,Hebrew
אוי לכם הפרושים כי תאהבו את מושב הראש בבתי הכנסיות ואת שאלות שלומכם בשוקים׃,Hebrew
אוי לכם הסופרים והפרושים החנפים כי אתם כקברים הנסתרים ובני האדם מתהלכים עליהם ולא ידעו׃,Hebrew
ויען אחד מבעלי התורה ויאמר אליו רבי בדבריך אלה תחרף גם אתנו׃,Hebrew
ויאמר אוי גם לכם בעלי התורה כי עמסים אתם על בני האדם משאות כבדים מסבל ואתם בעצמכם אינכם נגעים במשאות גם באחת מאצבעותיכם׃,Hebrew
אוי לכם כי בונים אתם את קברות הנביאים ואבותיכם הרגו אותם׃,Hebrew
וכן אתם מעידים ורוצים במעשי אבותיכם כי המה הרגו אותם ואתם בונים את קבריהם׃,Hebrew
בעבור זאת גם אמרה חכמת האלהים אשלח אליהם נביאים ושליחים ומהם יהרגו וירדפו׃,Hebrew
למען ידרש מן הדור הזה דם כל הנביאים אשר נשפך למן הוסד הארץ׃,Hebrew
מדם הבל עד דם זכריהו אשר נהרג בין המזבח ולבית הן אמר אני לכם דרוש ידרש מן הדור הזה׃,Hebrew
אוי לכם בעלי התורה כי הסירתם את מפתח הדעת אתם לא באתם ואת הבאים מנעתם׃,Hebrew
ויהי כדברו להם את אלה ויחלו הסופרים והפרושים לשטם אותו מאד ולהקשות לו בדברים רבים׃,Hebrew
ויארבו לו ויבקשו לצודד דבר מפיהו למען ימצאו עליו שטנה׃,Hebrew
ויהי עד כה ועד כה בהתאסף רבבות עם עד כי לחצו איש את רעהו ויחל לדבר אל תלמידיו בראשונה השמרו לנפשתיכם משאור הפרושים שהוא החנפה׃,Hebrew
ואין דבר מכסה אשר לא יגלה ואין נעלם אשר לא יודע׃,Hebrew
לכן כל אשר דברתם בחשך באור ישמע ואת אשר לחשתם לאזן בחדרים קרא יקרא על הגגות׃,Hebrew
ואני אמר לכם ידידי אל תיראו מן הממיתים את הגוף ואחרי זאת אין לאל ידם לעשות עוד דבר׃,Hebrew
אבל אורה אתכם את אשר תיראו יראו את אשר יש לו שלטן אחרי המיתו להשליך אל גיהנם הן אני אמר לכם אותו תיראון׃,Hebrew
הלא חמש צפרים תמכרנה בשני אסרים ואין אחת מהן נשכחת לפני האלהים׃,Hebrew
ואתם גם שערות ראשכם נמנות כלן לכן אל תיראו יקרתם מצפרים רבות׃,Hebrew
ואני אמר לכם כל אשר יודה בי לפני האדם גם בן האדם יודה בו לפני מלאכי אלהים׃,Hebrew
ואשר יכחש בי לפני האדם הוא יכחש לפני מלאכי אלהים׃,Hebrew
וכל אשר ידבר דבר חרפה על בן האדם יסלח לו והמגדף את רוח הקדש לא יסלח לו׃,Hebrew
וכאשר יביאו אתכם אל בתי הכנסיות ולפני הרשיות והשלטונים אל תדאגו איך או במה תצטדקו ומה תדברו׃,Hebrew
כי רוח הקדש הוא יורה אתכם בשעה ההיא את הנכון לדבר׃,Hebrew
ויאמר אליו אחד מן העם רבי אמר נא אל אחי ויחלק אתי את הירשה׃,Hebrew
ויאמר אליו בן אדם מי שמני עליכם לשפט ולמחלק׃,Hebrew
ויאמר אליהם ראו והשמרו לכם מבצע בצע כי חיי האדם אינם תלוים בהרבות נכסיו׃,Hebrew
וישא משלו ויאמר אליהם לאמר שדה איש עשיר אחד עשה תבואה הרבה׃,Hebrew
ויחשב בלבו לאמר מה אעשה כי אין לי מקום לכנוס בו את תבואתי׃,Hebrew
ויאמר את זאת אעשה הרס את אסמי ובנה גדולים מהם ואכנסה שמה את כל יבולי וטובי׃,Hebrew
ואמר לנפשי נפשי יש לך עתודות הרבה לשנים רבות הנפשי אכלי שתי ושישי׃,Hebrew
והאלהים אמר לו אתה הכסיל בעצם הלילה הזה ידרשו ממך את נפשך ואשר הכינות לך למי יהיה׃,Hebrew
זה חלק האצר לו אצרות ולא יעשיר באלהים׃,Hebrew
ויאמר אל תלמידיו לכן אני אמר לכם אל תדאגו לנפשכם מה תאכלו ולגופכם מה תלבשו׃,Hebrew
הנפש יקרה היא מן המזון והגוף יקר מן המלבוש׃,Hebrew
התבוננו אל הערבים אשר אינם זרעים ואינם קצרים וגם אין להם מגורה ואוצר והאלהים מכלכל אותם ומה מעלים אתם מן העוף׃,Hebrew
ומי זה מכם אשר בדאגתו יוכל להוסיף אמה אחת על קומתו׃,Hebrew
ועתה הן מעט מזער אין ביכלתכם וליותר מה תדאגו׃,Hebrew
התבוננו אל השושנים הצמחות ואינן טות ואינן ארגות ואני אמר לכם כי גם שלמה בכל הדרו לא היה לבוש כאחת מהנה׃,Hebrew
ואם ככה ילביש אלהים את חציר השדה אשר היום ישנו ומחר ישלך לתוך התנור אף כי אתכם קטני האמונה׃,Hebrew
גם אתם אל תדרשו מה תאכלו ומה תשתו ואל תהלכו בגדלות׃,Hebrew
כי את כל אלה מבקשים גויי הארץ ואביכם הוא יודע כי צריכים אתם לאלה׃,Hebrew
אך בקשו את מלכות האלהים ונוסף לכם כל אלה׃,Hebrew
אל תירא העדר הקטן כי רצה אביכם לתת לכם את המלכות׃,Hebrew
מכרו את רכושכם ותנו צדקה עשו לכם כיסים אשר לא יבלו ואוצר בשמים אשר לא יגרע לעולם אשר גנב לא יקרב אליו וסס לא יאכלהו׃,Hebrew
כי במקום אשר אוצרכם בו שם יהיה גם לבבכם׃,Hebrew
מתניכם יהיו חגורים והנרות דלקים׃,Hebrew
ואתם היו דמים לאנשים המחכים לאדניהם מתי ישוב מן החתנה וכאשר יבוא ודפק יפתחו לו כרגע׃,Hebrew
אשרי העבדים ההם אשר בבוא האדון ימצאם שקדים אמן אמר אני לכם כי יתאזר ויושיבם וילך לשרת אותם׃,Hebrew
ואם יבוא באשמרה השנית או באשמרה השלישית וכן ימצא אשרי העבדים ההם׃,Hebrew
וזאת דעו אשר אם ידע ידע בעל הבית באי זו שעה יבוא הגנב כי עתה שקד שקוד ולא יתן לחתר את ביתו׃,Hebrew
לכן גם אתם היו נכונים כי בשעה אשר לא פללתם יבוא בן האדם׃,Hebrew
ויאמר פטרוס אדנינו הלנו אתה אמר את המשל הזה אם גם לכל אדם׃,Hebrew
ויאמר האדון מי הוא אפוא הסכן הנאמן והנבון אשר יפקידהו האדון על עבדתו לתת את ארחתם בעתו׃,Hebrew
אשרי העבד ההוא אשר בבא אדניו ימצאהו עשה כן׃,Hebrew
אמת אמר אני לכם כי על כל אשר יש לו יפקידהו׃,Hebrew
והעבד ההוא אם יאמר בלבו בשש אדני לבוא והחל להכות את העבדים ואת השפחות ולאכל ולשתות ולשכר׃,Hebrew
בוא יבוא אדני העבד ההוא ביום לא יצפה ובשעה לא ידע וישסף אותו וישים את חלקו עם הסוררים׃,Hebrew
"-74[ והעבד ההוא אשר ידע את רצון אדניו ולא הכין ולא עשה כרצונו יכה מכות רבות, ואשר לא ידע ועשה דברים אשר עליהם בן הכות הוא לא יכה כי אם מעט כי כל איש אשר נתן לו הרבה דרוש ידרש ממנו הרבה ואשר הפקידו בידו הרבה ישאלו מאתו יותר׃",Hebrew
-74[׃,Hebrew
להפיל אש על הארץ באתי ומה חפץ אני כי כבר בערה׃,Hebrew
ועלי טבילה להטבל ומה יצר לי עד כי תשלם׃,Hebrew
החשבים אתם כי באתי לתת שלום בארץ אני אמר לכם לא כי אם מחלקת׃,Hebrew
כי מעתה חמשה בבית אחד יחלקו שלשה על שנים ושנים על שלשה׃,Hebrew
האב יחלק על הבן והבן על האב האם על הבת והבת על האם החמות על הכלה והכלה על החמות׃,Hebrew
ויאמר גם אל המון העם כראתכם את הענן עלה במערב ואמרתם גשם בא וכן יהיה׃,Hebrew
ואם נשבה רוח הנגב תאמרו הנה חם בא וגם יבוא׃,Hebrew
החנפים את פני הארץ והשמים ידעתם לבחן ואת העת הזאת איך לא תבחנו׃,Hebrew
למה אף מנפשכם לא תשפטו את הישר׃,Hebrew
כי כאשר תלך אל השר עם איש ריבך בעודך בדרך השתדל להנצל ממנו פן יסחב אותך אל השפט והשפט ימסרך אל השוטר והשוטר ישליכך אל בית הכלא׃,Hebrew
ואני אמר לך לא תצא משם עד אם שלמת גם את הפרוטה האחרונה׃,Hebrew
ויבאו אנשים בעת ההיא ויגידו לו על דבר הגלילים אשר פילטוס ערב דמם עם זבחיהם׃,Hebrew
ויען ישוע ויאמר אליהם החשבים אתם כי הגלילים האלה היו חטאים מכל אנשי הגליל על אשר באה כזאת עליהם׃,Hebrew
לא כי אמר אני לכם אם לא תשובו תאבדו כלכם גם אתם׃,Hebrew
או שמנה העשר ההם אשר נפל עליהם המגדל בשלח וימיתם החשבים אתם כי היו אשמים מכל האנשים הישבים בירושלים׃,Hebrew
לא כי אמר אני לכם אם לא תשובו תאבדו כלכם גם אתם׃,Hebrew
וישא משלו ויאמר איש אחד היתה לו תאנה נטועה בכרמו ויבא לבקש בה פרי ולא מצא׃,Hebrew
ויאמר אל הכרם הנה זה שלש שנים אנכי בא לבקש פרי בתאנה הזאת ואינני מוצא גדע אותה למה זה תשחית את האדמה׃,Hebrew
ויען ויאמר אליו אדני הניחה אתה עוד השנה הזאת עד כי אעדר ושמתי דמן סביבותיה׃,Hebrew
אולי תעשה פרי ואם לא בשנה הבאה תגדענה׃,Hebrew
ויהי הוא מלמד בשבת באחד מבתי הכנסיות׃,Hebrew
והנה אשה טעונת רוח חלי כשמנה עשרה שנה ותהי כפופה ולא יכלה לקום קומה זקופה׃,Hebrew
ויהי בראות אתה ישוע ויקרא אליה ויאמר לה אשה החלצי מחליך׃,Hebrew
וישם את ידיו עליה וכרגע קמה ותתעודד ותשבח את האלהים׃,Hebrew
ויכעס ראש הכנסת על אשר רפא ישוע בשבת ויען ויאמר אל העם ששת ימים הם אשר תעשה בהם מלאכה לכן באלה באו והרפאו ולא ביום השבת׃,Hebrew
ויען האדון ויאמר אליו החנף איש איש מכם הלא יתיר בשבת את שורו או את חמרו מן האבוס ויוליכהו להשקתו׃,Hebrew
וזאת אשר היא בת אברהם ואשר השטן אסרה זה שמנה עשרה שנה הלא תתר ממוסרותיה ביום השבת׃,Hebrew
ויהי כאמרו את הדברים האלה נכלמו כל מתקוממיו וישמח כל העם על כל הנפלאות הנעשות על ידו׃,Hebrew
ויאמר למה דומה מלכות האלהים ואל מה אמשילנה׃,Hebrew
דומה היא לגרגר של חרדל אשר לקחו איש וישימהו בגנו ויצמח ויהי לעץ גדול ועוף השמים יקנן בענפיו׃,Hebrew
ויאמר עוד אל מה אדמה את מלכות האלהים׃,Hebrew
דומה היא לשאר אשר לקחתו אשה ותטמנהו בשלש סאים קמח עד כי יחמץ כלו׃,Hebrew
ויעבר בערים ובכפרים עבור ולמד וישם את דרכו לבוא ירושלים׃,Hebrew
וישאלהו איש לאמר אדנינו המעט הם הנושעים׃,Hebrew
ויאמר אליהם התאמצו לבוא בפתח הצר כי אמר אני לכם רבים יבקשו לבוא ולא יוכלו׃,Hebrew
והיה מיום אשר יקום בעל הבית וסגר את הדלת ותחלו לעמד בחוץ ולדפק על הדלת לאמר אדנינו אדנינו פתח לנו וענה ואמר אליכם אינני יודע אתכם מאין אתם׃,Hebrew
אז תחלו לאמר אכלנו ושתינו לפניך וברחבותינו למדת׃,Hebrew
ויאמר אני אמר לכם אינני יודע אתכם מאין אתם סורו ממני כל פעלי האון׃,Hebrew
ושם תהיה היללה וחרק השנים כאשר תראו את אברהם ויצחק ויעקב ואת כל הנביאים במלכות האלהים ואתם מגרשים החוצה׃,Hebrew
ויבאו ממזרח וממערב ומצפון ומדרום ויסבו במלכות האלהים׃,Hebrew
והנה יש אחרונים אשר יהיו ראשונים וראשונים אשר יהיו אחרונים׃,Hebrew
ביום ההוא נגשו מן הפרושים ויאמרו אליו צא ולך מזה כי הורדוס מבקש להרגך׃,Hebrew
ויאמר אליהם לכו ואמרו אל השועל הזה הנני מגרש שדים ופעל רפואות היום ומחר ובשלישי אבא עד קצי׃,Hebrew
אבל הלוך אלך היום ומחר וממחרתו כי לא יתכן אשר יאבד נביא מחוץ לירושלים׃,Hebrew
ירושלים ירושלים ההרגת את הנביאים והסקלת את הנשלחים אליה כמה פעמים חפצתי לקבץ את בניך כאשר תקבץ התרנגלת את אפרוחיה תחת כנפיה ואתם לא אביתם׃,Hebrew
הנה ביתכם יעזב לכם שמם ואני אמר לכם כי ראה לא תראוני עד בוא העת אשר תאמרו ברוך הבא בשם יהוה׃,Hebrew
ויהי בבאו בשבת אל בית אחד מראשי הפרושים לאכל לחם והמה ארבים לו׃,Hebrew
והנה איש אחד לפניו אשר גופו צבה ממים׃,Hebrew
ויען ישוע ויאמר אל בעלי התורה ואל הפרושים לאמר המתר לרפא בשבת אם לא ויחרישו׃,Hebrew
ויאחז בו וירפאהו וישלחהו׃,Hebrew
ויען ויאמר אליהם מי מכם אשר חמרו או שורו יפול אל הבאר ולא ימהר להעלותו ביום השבת׃,Hebrew
ולא יכלו להשיב על זאת דבר׃,Hebrew
וישא משלו אל הקרואים בראותו איך בחרו להם להסב בראש ויאמר אליהם׃,Hebrew
כי יקרא אתך איש אל החתנה אל תסב בראש פן יקרא שמה איש נכבד ממך׃,Hebrew
ובא הקרא אותך ואותו ואמר אליך פנה מקום לזה ואז תקום בכלמה לקחת את המקום האחרון׃,Hebrew
אבל כי תקרא לך והסב במקום האחרון למען יבא הקרא אתך ואמר אליך אהובי עלה למעלה מזה והיה לך כבוד לפני המסבים עמך׃,Hebrew
כי כל המרומם את עצמו ישפל והמשפיל את עצמו ירומם׃,Hebrew
וגם אל האיש אשר קרא אותו אמר כי תעשה סעודת צהרים או סעודת ערב אל תקרא לאהביך ולאחיך ולקרוביך ולשכניך העשירים פן יקראו לך גם המה והיה לך לשלום׃,Hebrew
אבל כי תעשה משתה קרא לעניים ולנשברים ולפסחים ולעורים׃,Hebrew
ואשריך באשר אין להם לשלם לך כי ישלם לך בתחית הצדיקים׃,Hebrew
וישמע זאת אחד מן המסבים ויאמר אליו אשרי האכל לחם במלכות האלהים׃,Hebrew
והוא אמר אליו איש אחד עשה סעודה גדולה ויקרא לרבים׃,Hebrew
וישלח את עבדו לעת הסעודה לאמר אל הקרואים באו כי כבר מוכן הכל׃,Hebrew
ויחלו כלם פה אחד להתנצל ויאמר אליו הראשון שדה קניתי ועלי לצאת לראתו אבקש ממך נקני׃,Hebrew
ואחר אמר חמשת צמדי בקר קניתי ואני הלך לבחן אותם אבקש ממך נקני׃,Hebrew
ואחר אמר אשה לקחתי ובעבור זאת לא אוכל לבוא׃,Hebrew
ויבא העבד ויגד את הדברים האלה לאדניו ויקצף בעל הבית ויאמר לעבדו מהר צא אל רחבות העיר ואל הוצותיה והבא הנה את העניים ואת הנשברים ואת העורים ואת הפסחים׃,Hebrew
ויאמר העבד אדני כאשר צוית כן נעשה ויש עוד מקום׃,Hebrew
ויאמר האדון אל העבד צא אל הדרכים ואל הגדרות ופצר בהם לבוא למען ימלא ביתי׃,Hebrew
כי אני אמר לכם אין אחד מן האנשים הקרואים ההם אשר יטעם סעודתי׃,Hebrew
והמון עם רב הלכים אתו ויפן ויאמר אליהם׃,Hebrew
איש כי יבוא אלי ולא ישנא את אביו ואת אמו ואת אשתו ואת בניו ואת אחיו ואת אחיתיו ואף גם את נפשו לא יוכל להיות תלמידי׃,Hebrew
ואשר לא ישא את צלבו ובא אחרי לא יוכל להיות תלמידי׃,Hebrew
כי מי מכם החפץ לבנות מגדל הלא ישב בראשונה ויחשב את ההוצאות אם השג תשיג ידו להשלימו׃,Hebrew
פן ישים את היסוד ולא יוכל לכלותו והיה כל הראים יקומו להלעיג לו לאמר׃,Hebrew
כי זה האיש החל לבנות ולא יכל לכלות׃,Hebrew
אז מי הוא המלך הקם להתגרות מלחמה במלך אחר ולא ישב בראשונה ויתיעץ אם יוכל בעשרת אלפים לערך לקראת הבא עליו בעשרים אלף׃,Hebrew
ואם לא ושלח אליו מלאכים בעודנו רחוק לבקש שלום׃,Hebrew
ככה כל איש מכם אשר לא נפטר מכל רכושו לא יוכל להיות תלמידי׃,Hebrew
טוב המלח ואם המלח היה תפל במה יתקן׃,Hebrew
לא יצלח גם לאדמה גם לדמן החוצה ישליכהו מי אשר אזנים לו לשמע ישמע׃,Hebrew
ויהי בקרב אליו כל המוכסים והחטאים לשמע אותו׃,Hebrew
וילונו הפרושים והסופרים לאמר הנה זה מקבל את החטאים ואכל אתם׃,Hebrew
וידבר אליהם את המשל הזה לאמר׃,Hebrew
מי זה האיש מכם אשר לו מאה כבשים ואבד לו אחד מהם ולא יטוש את התשעים ותשעה במדבר והלך אחרי האבד עד כי ימצאהו׃,Hebrew
והיה כמצאו אתו ישימנו על כתפיו בשמחה׃,Hebrew
ובא אל ביתו וקרא לאהביו ולשכניו יחד לאמר שמחו אתי כי מצאתי את שיי האבד׃,Hebrew
אני אמר לכם כי כן תהיה שמחה בשמים על חוטא אחד השב יותר מעל תשעים ותשעה צדיקים אשר לא יצטרכו לתשובה׃,Hebrew
או מי האשה אשר לה עשרה דרכמונים ואבד לה דרכמון אחד ולא תדליק נר ותטאטא את הבית ותחפש היטב עד כי תמצאהו׃,Hebrew
והיה כמצאה אותו תקרא לרעותיה ולשכנותיה לאמר שמחנה אתי כי מצאתי את הדרכמון אשר אבד לי׃,Hebrew
כן אני אמר לכם תהיה שמחה לנפי מלאכי אלהים על חוטא אחד אשר שב מחטאו׃,Hebrew
ויאמר איש אחד היו לו שני בנים׃,Hebrew
ויאמר הצעיר אל אביו אבי תנה לי את חלק הרכוש אשר יפל לי ויחלק להם את הנחלה׃,Hebrew
ויהי מקץ ימים ויאסף הבן הצעיר את הכל וילך אל ארץ רחוקה ושם פזר את רכשו וילך בדרך סובאים וזוללים׃,Hebrew
ואחרי כלותו את הכל היה רעב חזק בארץ ההיא ויחל להיות חסר לחם׃,Hebrew
וילך וידבק באחד מבני המדינה בארץ ההיא וישלח אותו אל שדותיו לרעות חזירים׃,Hebrew
ויתאו למלא את בטנו בחרובים אשר יאכלו החזירים ואין נתן לו׃,Hebrew
וישב אל לבו ויאמר מה רבו שכירי אבי ויש להם לחם לשבע ואני אבד ברעב׃,Hebrew
אקומה נא ואלכה אל אבי ואמר אליו אבי חטאתי לשמים ולפניך׃,Hebrew
ונקלתי מהקרא עוד בנך שימני כאשר שכיריך׃,Hebrew
ויקם ויבא אל אביו עודנו מרחוק ואביו ראהו ויהמו מעיו וירץ ויפל על צואריו וישקהו׃,Hebrew
ויאמר אליו הבן אבי חטאתי לשמים ולפניך ואני נקלתי מהקרא עוד בנך׃,Hebrew
ויאמר האב אל עבדיו הוציאו את השמלה הטובה מכלן והלבישהו ותנו טבעת על ידו ונעלים ברגליו׃,Hebrew
והביאו את עגל המרבק וטבחו אתו ונאכלה ונשמח׃,Hebrew
כי זה בני היה מת ויחי ואובד היה וימצא ויחלו לשמח׃,Hebrew
ובנו הגדול היה בשדה ויהי כאשר בא ויקרב אל הבית וישמע קול זמרה ומחלות׃,Hebrew
ויקרא אל אחד הנערים וישאל מה זאת׃,Hebrew
ויאמר אליו כי בא אחיך ויטבח אביך את עגל המרבק על אשר הושב לו שלם׃,Hebrew
ויחר לו ולא אבה לבוא הביתה ויצא אביו וידבר על לבו׃,Hebrew
ויען ויאמר אל אביו הנה זה שנים רבות אני עבד אתך ומימי לא עברתי את מצותך ומימי לא נתת לי גדי למען אשיש עם רעי׃,Hebrew
ויבא בנך זה אשר בלע את נחלתך עם הזנות ותזבח לו את עגל המרבק׃,Hebrew
ויאמר אליו בני אתה תמיד עמדי וכל אשר לי לך הוא׃,Hebrew
אבל נכון לשוש ולשמח כי אחיך זה היה מת ויחי ואבד היה וימצא׃,Hebrew
ויאמר גם אל תלמידיו איש עשיר היה ולו פקיד על ביתו וילשינהו אליו באמרם כי מפזר הוא את קניניך׃,Hebrew
ויקרא אתו ויאמר אליו מה זאת שמעתי עליך תן חשבון פקדתך כי לא תוכל להיות עוד פקיד׃,Hebrew
ויאמר הפקיד בלבו מה אעשה כי יקח אדני ממני את הפקדה לעדר לא אוכל ולשאל על הפתחים אני בוש׃,Hebrew
ידעתי מה אעשה למען יאספוני אל בתיהם בעת אוסר מפקדתי׃,Hebrew
ויקרא אל כל איש אשר נשה בהם אדניו וישאל את הראשון כמה אתה חיב לאדני׃,Hebrew
ויאמר מאת בתי שמן ויאמר אליו קח את שטרך ומהר שב וכתבת חמשים׃,Hebrew
ואל אחר אמר כמה אתה חיב ויאמר מאת כר חטים ויאמר קח את שטרך וכתב שמנים׃,Hebrew
וישבח האדון את פקיד העולה על אשר הערים לעשות כי בני העולם הזה ערומים הם בדורם מבני האור׃,Hebrew
וגם אני אמר לכם עשו לכם אהבים בממון העולה למען בעת כלתו יאספו אתכם אל משכנות עולם׃,Hebrew
הנאמן במעט מזער נאמן גם בהרבה והמעול במעט מזער מעול גם בהרבה׃,Hebrew
לכן אם בממון העולה לא הייתם נאמנים את האמתי מי יפקיד בידכם׃,Hebrew
ואם בדבר אשר לאחרים לא הייתם נאמנים את אשר לכם מי יתן לכם׃,Hebrew
אין עבד אשר יוכל לעבד שני אדנים כי ישנא את האחד ויאהב את האחר או ידבק באחד ואת האחר יבזה לא תוכלו עבד את האלהים ואת הממון׃,Hebrew
וישמעו כל זאת גם הפרושים אשר הם אהבי כסף וילעגו לו׃,Hebrew
ויאמר אליהם אתם הם המצטדקים לפני האדם ואלהים יודע את לבבכם כי הגבה באדם תועבה הוא לפני האלהים׃,Hebrew
התורה והנביאים עד יוחנן ומן אז והלאה בשורת מלכות האלהים וכל איש בחזקה יבוא בה׃,Hebrew
אבל נקל כי יעברו השמים והארץ מאשר יפל קוץ אחד מן התורה׃,Hebrew
כל איש המשלח את אשתו ולקח אחרת נאף הוא וכל הלקח את הגרושה מאישה נאף הוא׃,Hebrew
איש עשיר היה והוא לבוש ארגמן ושש ויתעגג וישמח יום יום׃,Hebrew
ואיש אביון ושמו לעזר משכב פתח שער ביתו והוא מלא אבעבעות׃,Hebrew
ויתאו לשבע מן הפרורים הנפלים מעל שלחן העשיר וגם הכלבים באו וילקו אבעבעותיו׃,Hebrew
ויהי כאשר מת האביון ויובל על ידי המלאכים אל חיק אברהם וימת גם העשיר ויקבר׃,Hebrew
ובהיותו במכאבות בשאול וישא את עיניו וירא את אברהם מרחוק ואת לעזר בחיקו׃,Hebrew
ויצעק ויאמר אבי אברהם חנני ושלח נא את לעזר ויטבל את קצה אצבעו במים למען קרר את לשוני כי עניתי במוקד הזה׃,Hebrew
ויאמר אברהם בני זכר כי לקחת טובך בחייך וגם לעזר לקח את הרעות ועתה הוא ינחם ואתה תצטער׃,Hebrew
ומלבד כל זאת שוחה גדולה מפסקת בינינו וביניכם לבלתי יוכלו עבור החפצים ללכת מפה אליכם ולבלתי יעברו משם אלינו׃,Hebrew
ויאמר אם כן אבי שאל אני מאתך כי תשלח אתו אל בית אבי׃,Hebrew
כי יש לי חמשה אחים למען יעיד בהם פן יבאו גם הם אל מקום המעצבה הזה׃,Hebrew
ויאמר אברהם יש להם משה והנביאים אליהם ישמעון׃,Hebrew
ויאמר לא כן אבי אברהם אך אם ילך אליהם אחד מן המתים אז ישובו׃,Hebrew
ויאמר אליו אם לא ישמעו אל משה ואל הנביאים גם כי יקום אחד מן המתים לא יאמינו׃,Hebrew
ויאמר אל תלמידיו אי אפשר שלא יבאו המכשלים אבל אוי לאיש אשר על ידו יבאו׃,Hebrew
נוח לו שיתלה פלח רכב על צוארו וישלך אל הים מאשר יכשיל את אחד מהקטנים wאלה׃,Hebrew
השמרו לנפשותיכם אם יחטא לך אחיך הוכח לו ואם ינחם סלח לו׃,Hebrew
ואם יחטא לך שבע פעמים ביום ושב אליך שבע פעמים ביום ואמר נחמתי וסלחת לו׃,Hebrew
ויאמרו השליחים אל האדון הוסף לנו אמונה׃,Hebrew
ויאמר האדון לו היתה לכם אמונה כגרגר החרדל אז תאמרו אל התות הזה העקר והנטע בתוך הים וישמע לכם׃,Hebrew
מי הוא זה מכם ולו עבד חרש או רעה אשר בבאו מן השדה יאמר אליו מהר גשה הנה והסב׃,Hebrew
הלא יאמר אליו הכן לי ארוחת הערב וחגר מתניך ושרתני עד אם כליתי לאכל ולשתות ואחר תאכל ותשתה גם אתה׃,Hebrew
הגם יתן תודה לעבד על עשתו את אשר צוהו אמרתי לא יתן׃,Hebrew
ככה גם אתם אחרי עשותכם את כל אשר צויתם אמרו עבדים אין מועיל בם אנחנו כי רק את המטל עלינו לעשות עשינו׃,Hebrew
ויהי בנסעו ירושלים והוא עבר בתוך שמרון והגליל׃,Hebrew
ויבא אל כפר אחד ויפגעהו עשרה אנשים מצרעים והם עמדים מרחוק׃,Hebrew
וישאו את קולם לאמר ישוע מורה חננו׃,Hebrew
וירא אותם ויאמר אליהם לכו והראו אל הכהנים ויהי בלכתם ויטהרו׃,Hebrew
ואחד מהם בראתו כי נרפא וישב וישבח את האלהים בקול גדול׃,Hebrew
ויפל על פניו לרגליו ויודה לו והוא היה שמרוני׃,Hebrew
ויען ישוע ויאמר הלא העשרה טהרו והתשעה איה הם׃,Hebrew
האם לא נמצא אשר שב לתת כבוד לאלהים זולתי הנכרי הזה׃,Hebrew
ויאמר אליו קום ולך אמונתך הושיעה לך׃,Hebrew
וישאלהו הפרושים מתי תבוא מלכות האלהים ויען אתם לאמר מלכות האלהים לא תבוא במראה עינים׃,Hebrew
ולא יאמרו הנה פה או הנה שם כי מלכות האלהים הנה בקרבכם היא׃,Hebrew
ויאמר אל התלמידים ימים באים והתאויתם לראות יום אחד מימי בן האדם ולא תראו׃,Hebrew
ואם יאמרו אליכם הנה שם הנה פה אל תלכו ואל תרוצו אחריהם׃,Hebrew
כי כברק אשר יברק מקצה השמים ויאיר עד קצה השמים כן יהיה בן האדם ביומו׃,Hebrew
אך בראשונה צריך הוא לסבל הרבה ולהמאס מן הדור הזה׃,Hebrew
וכאשר היה נח כן יהיה בימי בן האדם׃,Hebrew
אכלו ושתו נשאו נשים והשיאו נשים לאנשים עד היום אשר בא נח אל התבה ויבא המבול וישחת את כלם׃,Hebrew
וכאשר היה בימי לוט אכל ושתה קנה ומכר נטע ובנה׃,Hebrew
ויהי ביום אשר יצא לוט מסדום וימטר אש וגפרית מן השמים וישחת את כלם׃,Hebrew
ככה יהיה ביום אשר יגלה בן האדם׃,Hebrew
ביום ההוא איש אשר יהיה על הגג וכליו בבית אל ירד לשאת אתם ואיש אשר בשדה אל ישב הביתה׃,Hebrew
זכרו את אשת לוט׃,Hebrew
המבקש למלט את נפשו יאבדנה ואשר יאבד אתה יהיה׃,Hebrew
אני אמר לכם בלילה ההוא שנים יהיו במטה אחת האחד יאסף והאחר יעזב׃,Hebrew
שתים תהיינה טחנות יחד האחת תאסף והאחרת תעזב׃,Hebrew
שנים יהיו בשדה ונאסף האחד והאחר יעזב׃,Hebrew
ויענו ויאמרו אליו איה זאת אדנינו ויאמר אליהם באשר הפגר שם יקבצו הנשרים׃,Hebrew
וגם משל דבר אליהם להתפלל תמיד ולא להתרפות׃,Hebrew
ויאמר שופט היה בעיר אחת אשר לא ירא את האלהים ולא נשא פנים לאדם׃,Hebrew
ואלמנה היתה בעיר ההיא ותבא אליו לאמר דינה את דיני ממריבי׃,Hebrew
וימאן מיום אל יום ואחרי כן אמר בנפשו גם כי את האלהים אינני ירא ולאדם לא אשא פנים׃,Hebrew
אעשה את דין האלמנה הזאת על הוגיעה אתי פן תבוא תמיד ותדכאני במלים׃,Hebrew
ויאמר האדון שמעו את אשר אמר דין העולה׃,Hebrew
והאלהים הלא הוא יעשה דין בחיריו הקראים אליו יומם ולילה גם כי יתמהמה להושיעם׃,Hebrew
אני אמר לכם כי יעשה את דינם במהרה אך בן האדם בבאו הימצא אמונה בארץ׃,Hebrew
ויוסף וישא משלו אל אנשים בטחים בנפשם כי צדיקים המה ואחרים נבזים בעיניהם ויאמר׃,Hebrew
שני אנשים עלו אל המקדש להתפלל האחד פרוש והאחד מוכס׃,Hebrew
ויתיצב הפרוש לבדו ויתפלל לאמר אלהים אודך כי אינני כאשר האדם הגזלים והעשקים והנאפים או גם כמכס הזה׃,Hebrew
אני צם פעמים בשבוע אני מעשר את כל קניני׃,Hebrew
והמוכס היה עמד מרחוק ולא אבה אף לשאת את עיניו לשמים כי אם תופף על לבו לאמר אלהים סלח לי החוטא׃,Hebrew
אני אמר לכם כי ירד זה לביתו נצדק מזה כי כל המרים את נפשו ישפל ואשר ישפילה ירומם׃,Hebrew
ויביאו אליו גם את הילדים למען יגע בהם ויראו התלמידים ויגערו בם׃,Hebrew
ויקרא אתם ישוע אליו ויאמר הניחו לילדים לבוא אלי ואל תמנעום כי לאלה מלכות האלהים׃,Hebrew
אמן אמר אני לכם כל אשר לא יקבל את מלכות האלהים כילד הוא לא יבא בה׃,Hebrew
וישאלהו קצין אחד לאמר רבי הטוב מה לי לעשות ואירש חיי עולמים׃,Hebrew
ויאמר אליו ישוע מדוע קראת לי טוב אין טוב בלתי אחד האלהים׃,Hebrew
את המצות אתה יודע לא תנאף לא תרצח לא תגנב לא תענה עד שקר כבד את אביך ואת אמך׃,Hebrew
ויאמר את כל אלה שמרתי מנעורי׃,Hebrew
וישמע ישוע ויאמר עוד אחת חסרת מכר את כל אשר לך וחלק לעניים ויהי לך אוצר בשמים ובוא ולך אחרי׃,Hebrew
ויהי כשמעו את זאת ויעצב מאד כי עשר גדול היה לו׃,Hebrew
וירא ישוע כי נעצב ויאמר כמה יקשה לבעלי נכסים לבוא אל מלכות האלהים׃,Hebrew
כי נקל לגמל עבר בתוך נקב המחט מבוא עשיר אל מלכות האלהים׃,Hebrew
ויאמרו השמעים ומי יוכל להושע׃,Hebrew
ויאמר מה שיפלא מבני אדם לא יפלא מאלהים׃,Hebrew
ויאמר פטרוס הן אנחנו עזבנו את הכל ונלך אחריך׃,Hebrew
ויאמר אליהם אמן אמר אני לכם אין איש אשר עזב את ביתו או את אבותיו או את אחיו או את אשתו או את בניו למען מלכות האלהים׃,Hebrew
ולא יקח תחתיהם כפלים הרבה בעולם הזה ובעולם הבא חיי עולמים׃,Hebrew
ויקח אליו את שנים העשר ויאמר להם הננו עלים ירושלימה וימלא כל הכתוב בידי הנביאים על בן האדם׃,Hebrew
כי ימסר לגוים ויהתלו בו ויתעללו בו וירקו בפניו׃,Hebrew
ואחרי הכותם אתו בשוטים ימיתוהו וביום השלישי קום יקום׃,Hebrew
והם לא הבינו מאומה ויהי הדבר הזה נעלם מהם ולא ידעו את הנאמר׃,Hebrew
ויהי בקרבו אל יריחו והנה איש עור ישב על הדרך והוא משאל׃,Hebrew
וישמע את קול העם העבר וידרש לדעת מה זאת׃,Hebrew
ויגידו לו כי ישוע הנצרי עובר׃,Hebrew
ויצעק לאמר ישוע בן דוד חנני׃,Hebrew
וההלכים בראשנה גערו בו להחשתו והוא הרבה עוד לצעק ישוע בן דוד חנני׃,Hebrew
ויעמד ישוע ויצו להביאו אליו ויהי כאשר קרב וישאלהו לאמר׃,Hebrew
מה חפצך כי אעשה לך ויאמר אדני כי אראה׃,Hebrew
ויאמר אליו ראה אמונתך הושיעה לך׃,Hebrew
ופתאם ראה וילך אחריו הלך ושבח את האלהים וכל העם בראותם זאת נתנו תודה לאלהים׃,Hebrew
ויבוא ויעבר ביריחו׃,Hebrew
והנה איש ושמו זכי מראשי המוכסים והוא עשיר׃,Hebrew
ויבקש לראות את ישוע מי הוא ולא יכל מפני העם כי שפל קומה היה׃,Hebrew
ויקדם וירץ ויעל על שקמה לראותו כי שם הדרך אשר יעבר בה׃,Hebrew
ויהי בבאו אל המקום ההוא ויבט ישוע ויראהו ויאמר אליו זכי רד מהר כי צריך אני לשבת היום בביתך׃,Hebrew
וימהר וירד ויאספהו בשמחה׃,Hebrew
וילונו כל הראים לאמר בא ללון בבית איש חוטא׃,Hebrew
ויעמד זכי ויאמר אל האדון הנה אדני את מחצית נכסי אני נתן לעניים ואם עשקתי איש אשיב לו ארבעתים׃,Hebrew
ויאמר אליו ישוע היום היתה תשועה לבית הזה באשר בן אברהם גם הוא׃,Hebrew
כי בא בן האדם לבקש ולהושיע את האבד׃,Hebrew
ויהי הם שמעים את זאת ויסף שאת משל על אשר קרב לירושלים והמה חשבים כי מהרה תגלה מלכות האלהים׃,Hebrew
על כן אמר איש אחד מן האדירים הלך אל ארץ רחוקה לקחת לו ממלכה ולשוב׃,Hebrew
ויקרא אל עשרה מעבדיו ויתן להם עשרה מנים ויאמר להם סחרו בהם עד באי׃,Hebrew
ובני עירו שנאים אותו וישלחו מלאכים אחריו לאמר לא נחפץ בזה כי ימלך עלינו׃,Hebrew
ויהי אחרי קחתו את הממלכה וישב ויאמר לקרא את העבדים ההם אשר נתן להם את הכסף למען ידע מה הרויח כל אחד במסחרו׃,Hebrew
ויבא הראשון ויאמר אדני מנה שלך הביא עשרת מנים׃,Hebrew
ויאמר אליו כן העבד הטוב תחת אשר היית נאמן במעט מזער היה שליט על עשר ערים׃,Hebrew
ויבא השני ויאמר אדני מנה שלך עשה חמשת מנים׃,Hebrew
ויאמר גם לזה אף אתה היה על חמש ערים׃,Hebrew
ויבא האחר ויאמר הא לך מנה שלך אשר היה אצלי צרור בסודר׃,Hebrew
מפני יראתי אתך כי אתה איש קשה לקח את אשר לא הנחת וקצר את אשר לא זרעת׃,Hebrew
ויאמר אליו מפיך אשפטך העבד הרע אתה ידעת כי אני איש קשה לקח את אשר לא הנחתי וקוצר את אשר לא זרעתי׃,Hebrew
ולמה לא נתת את כספי לשלחני ואני בבואי הייתי תובע אותו במרבית׃,Hebrew
ויאמר אל העמדים שם שאו ממנו את המנה ותנוהו אל אשר לו עשרת המנים׃,Hebrew
ויאמרו אליו אדנינו יש לו עשרת מנים׃,Hebrew
הן אני אמר לכם כי כל איש שיש לו ינתן לו ואשר אין לו יקח ממנו גם את אשר לו׃,Hebrew
אבל את איבי ההם אשר לא חפצו מלכי עליהם הביאו אתם הנה והרגו אתם לפני׃,Hebrew
ויכל לדבר הדברים האלה ויעבר לפניהם ויעל ירושלים׃,Hebrew
ויהי בקרבו אל בית פגי ובית היני בהר הנקרא הר הזיתים וישלח שנים מתלמידיו לאמר׃,Hebrew
לכו אל הכפר אשר ממולנו והיה בבואכם שמה תמצאו עיר אסור אשר לא ישב עליו אדם עד עתה התירו אתו והביאו׃,Hebrew
וכי ישאל אתכם איש למה תתירהו כה תאמרו אליו יען כי האדון צריך לו׃,Hebrew
וילכו השלוחים וימצאו כאשר דבר אליהם׃,Hebrew
ויתירו את העיר ויאמר אליהם בעליו למה זה אתם מתירים את העיר׃,Hebrew
ויאמרו האדון צריך לו׃,Hebrew
ויביאהו אל ישוע וישליכו את בגדיהם על העיר וירכיבו עליו את ישוע׃,Hebrew
ובנסעו הציעו את בגדיהם על הדרך׃,Hebrew
ויקרב אל מורד הר הזיתים ויחלו כל המון התלמידים לשבח את האלהים בשמחה ובקול גדול על כל הגבורות אשר ראו לאמר׃,Hebrew
ברוך המלך הבא בשם יהוה שלום בשמים וכבוד במרומים׃,Hebrew
ומקצת פרושים אשר בתוך העם אמרו אליו רבי גער בתלמידיך׃,Hebrew
ויען ויאמר אני אמר לכם כי אם יחשו אלה תזעקנה האבנים׃,Hebrew
ויהי כאשר קרב וירא את העיר ויבך עליה לאמר׃,Hebrew
לו ידעת אף את בעוד יומך הזה את דבר שלומך ועתה נעלם מעיניך׃,Hebrew
כי ימים באים עליך ושפכו איביך סוללה סביביך והקיפוך וצרו עליך מכל עבריך׃,Hebrew
וסחבו אותך ואת בניך בקרבך ולא ישאירו בך אבן על אבן עקב כי לא ידעת את עת פקדתך׃,Hebrew
ויבא אל המקדש ויחל לגרש משם את המכרים ואת הקונים בו׃,Hebrew
ויאמר אליהם הן כתוב ביתי בית תפלה הוא ואתם עשתים אותו למערת פריצים׃,Hebrew
ויהי מלמד יום יום במקדש והכהנים הגדולים והסופרים וגם ראשי העם מבקשים לאבדו׃,Hebrew
ולא מצאו מה לעשות כי כל העם דבקו אחריו לשמע אתו׃,Hebrew
ויהי היום והוא מלמד את העם במקדש ומבשר ויגשו הכהנים והסופרים עם הזקנים׃,Hebrew
ויאמרו אליו אמר נא לנו באי זו רשות אתה עשה את אלה או מי הוא הנתן לך את הרשות הזאת׃,Hebrew
ויען ויאמר אליהם אף אני אשאלכם דבר ואמרו לי׃,Hebrew
טבילת יוחנן המן השמים היתה אם מבני אדם׃,Hebrew
ויחשבו בלבם לאמר אם נאמר מן השמים ואמר למה זה לא האמנתם לו׃,Hebrew
ואם נאמר מבני אדם וסקלנו כל העם בעמדם על דעתם כי יוחנן נביא היה׃,Hebrew
ויענו לא ידענו מאין׃,Hebrew
ויאמר ישוע אליהם גם אני לא אמר לכם באי זו רשות אני עשה אלה׃,Hebrew
ויחל לדבר אל העם את המשל הזה איש אחד נטע כרם ויתן אתו אל כרמים וילך בדרך מרחוק לימים רבים׃,Hebrew
ולמועד שלח עבד אל הכרמים לתת לו מפרי הכרם והכרמים הכהו וישלחהו ריקם׃,Hebrew
ויסף שלח עבד אחר ויכו גם אתו ויחרפהו וישלחהו ריקם׃,Hebrew
ויסף לשלח שלישי וגם אתו פצעו ויגרשהו וידחפהו חוצה׃,Hebrew
ויאמר בעל הכרם מה אעשה אשלחה את בני את ידידי כראותם אותו אולי יגורו מפניו׃,Hebrew
וכראות אתו הכרמים נועצו יחדו לאמר זה הוא היורש לכו ונהרגהו ותהי לנו הירשה׃,Hebrew
ויגרשו אותו אל מחוץ לכרם ויהרגהו ועתה מה יעשה להם בעל הכרם׃,Hebrew
יבוא ויאבד את הכרמים האלה ויתן את הכרם לאחרים ויהי כשמעם ויאמרו חלילה מהיות כזאת׃,Hebrew
ויבט בם ויאמר ומה הוא זה הכתוב אבן מאסו הבונים היתה לראש פנה׃,Hebrew
כל הנפל על האבן ההיא ישבר ואת אשר תפל עליו תשחקהו׃,Hebrew
ויבקשו הכהנים הגדולים והסופרים לשלח בו את ידם בעת ההיא וייראו מפני העם כי ידעו אשר עליהם דבר את המשל הזה׃,Hebrew
ויארבו לו וישלחו מארבים והם נדמו כצדיקים למען ילכדו אותו בדבר להסגירו אל השררה ואל יד ההגמון׃,Hebrew
וישאלהו לאמר רבי ידענו כי נכונה תדבר ותלמד ולא תשא פנים כי באמת מורה אתה את דרך אלהים׃,Hebrew
המתר לנו לתת מס אל הקיסר אם לא׃,Hebrew
ויכר את נכליהם ויאמר להם׃,Hebrew
מה תנסוני הראוני דינר של מי הצורה והמכתב אשר עליו ויענו ויאמרו של הקיסר׃,Hebrew
ויאמר אליהם לכן תנו לקיסר את אשר לקיסר ולאלהים את אשר לאלהים׃,Hebrew
ולא יכלו ללכדו בדבר לפני העם ויתמהו על מענהו ויחרישו׃,Hebrew
ויקרבו אנשים מן הצדוקים הכפרים בתחית המתים וישאלהו לאמר׃,Hebrew
מורה משה כתב לנו כי ימות אח בעל אשה ובנים אין לו ולקח אחיו את אשתו והקים זרע לאחיו׃,Hebrew
והנה היו שבעה אחים והראשון לקח אשה וימת לא בנים׃,Hebrew
ויקח אתה השני וימת גם הוא לא בנים׃,Hebrew
ויקח אתה השלישי וככה עשו אף השבעה ולא הניחו בנים וימותו׃,Hebrew
ובאחרונה מתה גם האשה׃,Hebrew
והנה בתחית המתים למי מהם תהיה לאשה כי היתה אשה לשבעה׃,Hebrew
ויען ישוע ויאמר אליהם בני העולם הזה ישאו נשים ותנשאנה׃,Hebrew
והזכים לנחל את העולם הבא ואת תחית המתים לא ישאו נשים ולא תנשאנה׃,Hebrew
כי לא יוכלו עוד למות כי שוים הם למלאכים ובני אלהים המה בהיותם בני התקומה׃,Hebrew
וגם משה רמז בסנה כי יקומו המתים בקראו את יהוה אלהי אברהם אלהי יצחק ואלהי יעקב׃,Hebrew
והאלהים איננו אלהי המתים כי אם אלהי החיים כי כלם חיים לו׃,Hebrew
ויענו מן הסופרים רבי יפה דברת׃,Hebrew
ולא ערבו עוד את לבם לשאל אותו דבר׃,Hebrew
ויאמר אליהם איך יאמרו על המשיח כי הוא בן דוד׃,Hebrew
והוא דוד אמר בספר תהלים נאם יהוה לאדני שב לימיני׃,Hebrew
עד אשית איביך הדם לרגליך׃,Hebrew
הנה דוד קרא לו אדון ואיך הוא בנו׃,Hebrew
ויאמר אל תלמידיו באזני כל העם׃,Hebrew
הזהרו מן הסופרים החפצים להתהלך עטופי טלית ואהבים את שאלות שלומם בשוקים ואת מושבי הראש בבתי הכנסיות ואת מסבות הראש בסעודות׃,Hebrew
הבלעים את בתי האלמנות ומאריכים תפלתם למראה עינים המה משפט על יתר יקחו׃,Hebrew
ויבט וירא את העשירים משליכים את נדבותם לארון האוצר׃,Hebrew
וירא גם אלמנה עניה נתנת בו שתי פרוטות׃,Hebrew
ויאמר אמת אמר אני לכם כי האלמנה העניה הזאת נתנה יותר מכלם׃,Hebrew
כי כל אלה התנדבו לאלהים מהעדף שלהם והיא מחסרונה את כל רכושה נתנה׃,Hebrew
ויהי באמרם על המקדש כי מהדר הוא באבנים יפות ובמתנות ויאמר׃,Hebrew
את אשר אתם ראים הנה ימים באים ולא תשאר אבן על אבן אשר לא תתפרק׃,Hebrew
וישאלהו לאמר רבי מתי אפוא תהיה זאת ומה הוא האות לעת היותה׃,Hebrew
ויאמר ראו פן תתעו כי רבים יבאו בשמי לאמר אני הוא והעת קרובה ואתם אל תלכו אחריהם׃,Hebrew
ובשמעכם מלחמות ומהומות אל תחתו כי היו תהיה זאת לראשונה אך עוד קץ למועד׃,Hebrew
ויסף דבר אליהם לאמר יקום גוי על גוי וממלכה על ממלכה׃,Hebrew
והיה רעש גדול כה וכה ורעב ודבר וגם מוראים ואתות גדלות מן השמים׃,Hebrew
ולפני כל אלה ישלחו בכם את ידיהם וירדפו וימסרו אתכם לבתי כנסיות ואל בתי כלאים ותובאו לפני מלכים ומשלים למען שמי׃,Hebrew
והיתה זאת לכם לעדות׃,Hebrew
על כן שיתו לבבכם לבלתי דאג במה תצטדקו׃,Hebrew
כי אנכי נתן לכם פה וחכמה אשר לא יוכלו לעמד לפניה ולדבר נגדה כל מתקוממיכם׃,Hebrew
וגם תמסרו על ידי יולדיכם ואחיכם וקרוביכם ורעיכם וימיתו מכם׃,Hebrew
והייתם שנואים לכל אדם למען שמי׃,Hebrew
אך לא יפל משערת ראשכם ארצה׃,Hebrew
בתוחלתכם קנו לכם את נפשתיכם׃,Hebrew
וכאשר תראו מחנות סובבים את ירושלים ידע תדעו כי קרב חרבנה׃,Hebrew
אז ינוסו אנשי יהודה אל ההרים ואשר הם בתוכה יצאו ואשר הם בפרזות אל יבואו בה׃,Hebrew
כי ימי נקם המה למלאת כל הכתוב׃,Hebrew
ואוי להרות ולמיניקות בימים ההם כי תהיה צרה גדולה בארץ וקצף על העם הזה׃,Hebrew
ונפלו לפי חרב והגלו אל כל הגוים וירושלים תרמס ברגלי גוים עד כי ימלאו עתות הגוים׃,Hebrew
והיו אתות בשמש ובירח ובכוכבים ועל הארץ מצוקה לגוים ומבוכה מהמית הים ודכיו׃,Hebrew
וימוגו בני האדם מאימה ומחרדת הבאות על כל הארץ כי כחות השמים יתמוטטו׃,Hebrew
ואז יראו את בן האדם בא בענן בגבורה ובכבוד רב׃,Hebrew
וכאשר תחל להיות זאת התעודדו ושאו ראשיכם כי קרובה גאלתכם לבוא׃,Hebrew
וידבר אליהם משל ראו את התאנה ואת כל העצים׃,Hebrew
כי תראו אתם מוציאים את פרחם הלא ידעתם כי קרב הקיץ׃,Hebrew
ככה אף אתם בבא אלה לעיניכם דעו כי קרובה מלכות האלהים׃,Hebrew
אמן אמר אני לכם לא יעבר הדור הזה עד כי יהיה הכל׃,Hebrew
השמים והארץ יעברו ודברי לא יעברון׃,Hebrew
רק השמרו לכם פן יכבד לבבכם בסבא ובשכרון ובדאגות המחיה ובא עליכם היום ההוא פתאם׃,Hebrew
כי כמו פח יבוא על כל הישבים על פני כל הארץ׃,Hebrew
לכן שקדו בכל עת והתפללו למען תעצרו כח להמלט מכל העתידות האלה ולהתיצב לפני בן האדם׃,Hebrew
ויהי מלמד יומם במקדש ובלילה יצא בהר הנקרא הר הזיתים ללון׃,Hebrew
וכל העם השכימו לבוא אליו במקדש לשמע אותו׃,Hebrew
ויקרב חג המצות הנקרא פסח׃,Hebrew
והכהנים הגדולים והסופרים מבקשים איך יהרגהו כי יראו מפני העם׃,Hebrew
והשטן נכנס ביהודה המכנה איש קריות והוא במספר שנים העשר׃,Hebrew
וילך וידבר עם ראשי הכהנים ושרי החיל איך ימסרנו אל ידם׃,Hebrew
וישמחו ויאתו לתת לו כסף׃,Hebrew
ויבטח אתם ויבקש תואנה למסרו אליהם שלא לעיני ההמון׃,Hebrew
ויבא יום המצות אשר זבוח יזבח בו הפסח׃,Hebrew
וישלח את פטרוס ואת יוחנן לאמר לכו והכינו לנו את הפסח ונאכלה׃,Hebrew
ויאמרו אליו באי זה מקום תחפץ כי נכין אותו׃,Hebrew
ויאמר אליהם הנה אתם באים העירה ופגע אתכם איש נשא צפחת מים לכו אחריו אל הבית אשר יבוא שמה׃,Hebrew
ואמרתם אל בעל הבית כה אמר לך הרב איה המלון אשר אכלה שם את הפסח עם תלמידי׃,Hebrew
והוא יראה אתכם עליה גדולה מצעה שם תכינו׃,Hebrew
וילכו וימצאו כאשר דבר אליהם ויכינו את הפסח׃,Hebrew
ויהי כאשר הגיעה השעה ויסב הוא ושנים עשר השליחים אתו׃,Hebrew
ויאמר אליהם נכסף נכספתי לאכל אתכם את הפסח הזה לפני ענותי׃,Hebrew
כי אמר אני לכם אינני אכל אותו עוד עד כי ימלא במלכות האלהים׃,Hebrew
ויקח את הכוס ויברך ויאמר קחו אתה וחלקו ביניכם׃,Hebrew
כי אמר אני לכם שתה לא אשתה מעתה מתנובת הגפן עד כי תבוא מלכות האלהים׃,Hebrew
ויקח את הלחם ויברך ויבצע ויתן להם לאמר זה גופי הנתן בעדכם זאת עשו לזכרוני׃,Hebrew
וכן גם את הכוס אחר הסעודה לאמר זו הכוס היא הברית החדשה בדמי הנשפך בעדכם׃,Hebrew
אך הנה יד המסר אותי אתי על השלחן׃,Hebrew
כי הן בן האדם הלך לו כפי אשר נחרץ עליו אבל אוי לאיש ההוא אשר על ידו ימסר׃,Hebrew
והם החלו לחקר איש את רעהו מי הוא זה מהם אשר יעשה זאת׃,Hebrew
וגם מריבה היתה ביניהם מי יחשב להיות הגדול בהם׃,Hebrew
ויאמר אליהם מלכי הגוים רדים בהם ושליטיהם יקראו עשי חסד׃,Hebrew
ואתם לא כן כי הגדול בכם יהיה כצעיר והמשל יהיה כמשרת׃,Hebrew
כי מי הוא הגדול אם המסב או המשרת הלא המסב ואני הנני בתוככם כמו המשרת׃,Hebrew
ואתם הם העמדים עמדי עד עתה בנסיונתי׃,Hebrew
לכן אני מנחיל אתכם כאשר הנחילני אבי את המלכות׃,Hebrew
למען תאכלו ותשתו על שלחני במלכותי וישבתם על כסאות לשפט את שנים עשר שבטי ישראל׃,Hebrew
ויאמר האדון שמעון שמעון הנה תבע אתכם השטן לזרותכם כחטים׃,Hebrew
ואני התפללתי בעדך אשר לא תכלה אמונתך ואתה כאשר תשוב חזק את אחיך׃,Hebrew
והוא אמר אליו אדני הנני נכון ללכת אתך גם לבית האסורים גם למות׃,Hebrew
ויאמר אני אמר לך פטרוס לא יקרא תרנגל היום עד כי שלש פעמים כחשת בי לאמר לא ידעתיו׃,Hebrew
ויאמר אליהם כאשר שלחתי אתכם בלי כיס ותרמיל ונעלים החסרתם דבר ויאמרו לא חסרנו כל דבר׃,Hebrew
ויאמר אליהם אכן עתה אשר לו כיס ישאהו וכן גם את התרמיל ואשר אין לו הוא ימכר את בגדו ויקנה חרב׃,Hebrew
כי אמר אני לכם אשר צריך עוד להתמלא בי הכתוב הזה ואת פשעים נמנה כי כל הכתוב עלי בא עד קצו׃,Hebrew
ויאמרו אדנינו הנה פה שתי חרבות ויאמר אליהם די׃,Hebrew
ויצא וילך כיום ביום על הר הזיתים וילכו אחריו גם תלמידיו׃,Hebrew
ויבא אל המקום ויאמר אליהם התפללו לבלתי בוא לידי נסיון׃,Hebrew
והוא נפרד מהם הרחק כקלע אבן ויכרע על ברכיו ויתפלל לאמר׃,Hebrew
אבי אם רצונך להעביר מעלי את הכוס הזאת אך אל יהי כרצוני כי אם כרצונך׃,Hebrew
וירא אליו מלאך מן השמים ויחזקהו׃,Hebrew
ויבאו עליו חבלי מות ויוסף להתפלל בחזקה ותהי זעתו כנטפי דם ירדים לארץ׃,Hebrew
ויקם מהתפלל ויבא אל התלמידים וימצאם ישנים מיגון׃,Hebrew
"-64[ ויאמר אליהם למה תישנו קומו והתפללו אשר לא תבאו לידי נסיונ, עודנו מדבר והנה המון ואחד משנים העשר הנקרא יהודה הלך לפניהם ויקרב אל ישוע לנשק לו׃",Hebrew
-64[׃,Hebrew
ויאמר ישוע אליו יהודה הבנשיקה אתה מוסר את בן האדם׃,Hebrew
והאנשים אשר אתו ראים את אשר יהיה ויאמרו אליו אדנינו הנכה בחרב׃,Hebrew
ויך אחד מהם את עבד הכהן הגדול ויקצץ את אזנו הימנית׃,Hebrew
ויען ישוע ויאמר רב עתה הרפו ויגע באזנו וירפאהו׃,Hebrew
ויאמר ישוע אל ראשי הכהנים ושרי המקדש והזקנים אשר באו עליו לאמר כמו על פריץ יצאתם עלי בחרבות ובמקלות׃,Hebrew
ואהי אצלכם יום יום בהיכל ולא שלחתם בי יד ואולם זאת היא שעתכם ושלטן החשך׃,Hebrew
ויתפשו אותו ויוליכהו ויביאהו בית הכהן הגדול ופטרוס הלך אחריו מרחוק׃,Hebrew
ויהי כי בערו אש בתוך החצר וישבו יחדו וישב גם פטרוס בתוכם׃,Hebrew
ותראהו השפחה יושב נגד האור ותבט בו ותאמר גם זה היה עמו׃,Hebrew
ויכחש בו ויאמר אשה לא ידעתיו׃,Hebrew
ואחרי מעט ראהו אדם אחר ויאמר גם אתה מהם ויאמר פטרוס לא אדם כי אינני׃,Hebrew
ואחרי עבר כשעה אחת קים איש אחר לאמר אמנם גם זה היה עמו כי אף הוא גלילי׃,Hebrew
ויאמר פטרוס בן אדם לא ידעתי מה אתה אמר והוא עודנו מדבר והתרנגול קרא׃,Hebrew
ויפן האדון ויבט אל פטרוס ויזכר פטרוס את דבר האדון אשר דבר אליו כי בטרם יקרא התרנגל תכחש בי שלש פעמים׃,Hebrew
ויצא פטרוס החוצה וימרר בבכי׃,Hebrew
והאנשים אשר אחזו את ישוע התעללו בו ויכהו׃,Hebrew
ויחפו את ראשו ויכהו על פניו וישאלהו לאמר הנבא מי הוא ההלם אותך׃,Hebrew
ועוד גדופים אחרים הרבו עליו׃,Hebrew
ובהית הבקר נקהלו זקני העם והכהנים הגדולים והסופרים ויעלהו לפני הסנהדרין שלהם ויאמרו האתה הוא המשיח אמר לנו׃,Hebrew
ויאמר אליהם כי אגיד לכם לא תאמינו׃,Hebrew
וגם אם אשאל לא תשיבו דבר ולא תשלחוני׃,Hebrew
אבל מעתה יהיה בן האדם ישב לימין גבורת האלהים׃,Hebrew
ויאמרו כלם הכי אתה הוא בן האלהים ויאמר אליהם אתם אמרתם כי אני הוא׃,Hebrew
ויאמרו מה לנו עוד לבקש עדות הלא באזנינו שמענוה מפיו׃,Hebrew
ויקם כל קהלם ויוליכהו אל פילטוס׃,Hebrew
ויחלו לדבר עליו שטנה לאמר את זה מצאנו מסית את העם ומנע אתו מתת מס אל הקיסר באמרו כי הוא מלך המשיח׃,Hebrew
וישאלהו פילטוס לאמר האתה הוא מלך היהודים ויען אתו ויאמר אתה אמרת׃,Hebrew
ויאמר פילטוס אל ראשי הכהנים ואל המון העם לא מצאתי דבר אשם באיש הזה׃,Hebrew
והם התאמצו לדבר מדיח הוא את העם בלמדו בכל יהודה החל מן הגליל ועד הנה׃,Hebrew
ויהי כשמע פילטוס את שם הגליל וישאל אם הוא איש גלילי׃,Hebrew
וכאשר ידע כי מממשלת הורדוס הוא שלחו אל הורדוס אשר היה גם הוא בירושלים בימים האלה׃,Hebrew
וישמח הורדוס עד מאד כראותו את ישוע כי מימים רבים אוה לראת אתו על כי שמע את שמעו ויקו לראת אות אשר יעשה׃,Hebrew
וירב לשאל אותו והוא לא השיב אתו דבר׃,Hebrew
ויעמדו הכהנים הגדולים והסופרים ויתחזקו לדבר עליו שטנה׃,Hebrew
ויבז אתו הורדוס עם צבאותיו ויהתל בו וילבש אותו בגד זהורית וישלחהו אל פילטוס׃,Hebrew
ביום ההוא נהיו פילטוס והורדוס לאהבים יחדו כי מלפנים איבה היתה בינתם׃,Hebrew
ויקרא פילטוס את ראשי הכהנים ואת השרים ואת העם׃,Hebrew
ויאמר אליהם הבאתם לפני את האיש הזה כמסית את העם והנה אני חקרתיו לעיניכם ולא מצאתי באיש הזה אשמת מאומה מן הדברים אשר אתם טוענים עליו׃,Hebrew
וגם הורדוס לא מצא כי שלחתי אתכם אליו והנה אין בו חטא משפט מות׃,Hebrew
על כן איסרנו ואפטרנו׃,Hebrew
ועליו היה לפטר להם איש אחד בימי החג׃,Hebrew
ויצעקו כל המונם ויאמרו הסר את זה ופטר לנו את בר אבא׃,Hebrew
והוא היה משלך בית האסורים על דבר מרד אשר נהיה בעיר ועל דבר רצח׃,Hebrew
ויסף פילטוס לשאת קולו כי חפץ לפטר את ישוע׃,Hebrew
והמה צעקו אליו לאמר הצלב אותו הצלב׃,Hebrew
ויאמר אליהם פעם שלישית מה אפוא עשה זה רעה כל אשמת מות לא מצאתי בו על כן איסרנו ואפטרנו׃,Hebrew
ויפצרו בו בקול גדול ויבקשו כי יצלב ויחזק קולם וקול הכהנים הגדולים׃,Hebrew
ויגזר פילטוס כי תעשה בקשתם׃,Hebrew
ויפטר להם את המשלך בית האסורים על דבר מרד ורצח את אשר שאלו ואת ישוע מסר לרצונם׃,Hebrew
וכאשר הוליכהו משם ויחזיקו באיש אחד הבא מן השדה ושמו שמעון איש קוריני וישימו עליו את הצלב לשאת אחרי ישוע׃,Hebrew
וילכו אחריו המון עם רב והמון נשים והנה ספדות ומקוננות עליו׃,Hebrew
ויפן ישוע ויאמר אליהן בנות ירושלים אל תבכינה עלי כי אם על נפשכן בכינה ועל בניכן׃,Hebrew
כי הנה ימים באים ואמרו אשרי העקרות ואשרי המעים אשר לא ילדו והשדים אשר לא היניקו׃,Hebrew
אז יחלו לאמר אל ההרים נפלו עלינו ואל הגבעות כסונו׃,Hebrew
כי אם יעשו כזאת בעץ הלח מה יעשה ביבש׃,Hebrew
וגם שנים אחרים אנשי בליעל מוצאים אתו למות׃,Hebrew
ויהי כאשר באו אל המקום הנקרא גלגלתא ויצלבו אתו שם ואת אנשי הבליעל זה לימינו וזה לשמאלו׃,Hebrew
ויאמר ישוע אבי סלח להם כי לא ידעו מה הם עשים ויחלקו בגדיו להם ויפילו גורל׃,Hebrew
והעם עמד שם וראה וילעגו לו השרים לאמר את אחרים הושיע יושע נא את נפשו אם הוא המשיח בחיר האלהים׃,Hebrew
ויהתלו בו אנשי הצבא ויגשו ויביאו לו חמץ׃,Hebrew
ויאמרו אם אתה הוא מלך היהודים הושע את נפשך׃,Hebrew
וגם מכתב היה ממעל לו בכתב יוני ורומי ועברי זה הוא מלך היהודים׃,Hebrew
ואחד מאנשי הבליעל התלוים גדפו לאמר הלא אתה המשיח הושע את עצמך ואתנו׃,Hebrew
ויען האחר ויגער בו לאמר האינך ירא את האלהים בהיותך בעצם הענש הזה׃,Hebrew
והן אנחנו בו כמשפט כי לקחנו כפי מעשינו אבל זה לא עשה מאומה רע׃,Hebrew
ויאמר אל ישוע זכרני נא אדני בבאך במלכותך׃,Hebrew
ויאמר ישוע אליו אמן אמר אני לך כי היום תהיה עמדי בגן עדן׃,Hebrew
ויהי כשעה הששית והנה חשך על כל הארץ עד השעה התשיעית׃,Hebrew
ויחשך השמש ותקרע פרכת ההיכל לשנים קרעים׃,Hebrew
ויקרא ישוע בקול גדול ויאמר אבי בידך אפקיד רוחי ובאמרו זאת נפח נפשו׃,Hebrew
וירא שר המאה את אשר נהיתה ויתן כבוד לאלהים לאמר אכן האיש הזה צדיק היה׃,Hebrew
וכל המון העם אשר התאספו יחד למראה הזה בהביטם אל כל אשר נעשה תופפו על לבביהם וישובו׃,Hebrew
וכל מידעיו עמדו מרחוק וגם הנשים אשר הלכו אתו מן הגליל ועיניהן ראות את אלה׃,Hebrew
והנה איש ושמו יוסף והוא מן היעצים איש טוב וצדיק מן הרמתים עיר היהודים׃,Hebrew
אשר לא הסכים לעצתם ולפעלם ומחכה גם הוא למלכות האלהים׃,Hebrew
ויגש אל פילטוס וישאל ממנו את גוית ישוע׃,Hebrew
ויורד אתה ויכרכה בסדינים וישימה בקבר חצוב בסלע אשר עדן לא הושם בו אדם׃,Hebrew
ויום ערב שבת היה והשבת הגיעה׃,Hebrew
ותלכנה אחריו מן הנשים אשר באו אתו מן הגליל ותחזינה את הקבר ואת אשר הושם בו גויתו׃,Hebrew
ואחרי שובן הכינו סמים ומרקחות ובשבת שבתו כפי המצוה׃,Hebrew
ובאחד בשבת לפני עלות השחר באו אל הקבר ותביאינה את הסמים אשר הכינו ועמהן עוד אחרות׃,Hebrew
וימצאו את האבן גלולה מן הקבר׃,Hebrew
ותבאנה פנימה ולא מצאו את גוית האדון ישוע׃,Hebrew
ויהי הנה נבכות על הדבר הזה והנה שני אנשים עמדו עליהן ולבושיהם מזהירים׃,Hebrew
ויפל פחד עליהן ותקדנה אפים ארצה ויאמרו אליהן מה תבקשנה את החי אצל המתים׃,Hebrew
איננו פה כי קם זכרנה את אשר דבר אליכן בעוד היותו בגליל לאמר׃,Hebrew
כי צריך בן האדם להמסר לידי אנשים חטאים ולהצלב וביום השלישי קום יקום׃,Hebrew
ותזכרנה את דבריו׃,Hebrew
ותשבנה מן הקבר ותגדנה את כל הדברים האלה לעשתי העשר ולכל האחרים׃,Hebrew
ומרים המגדלית ויוחנה ומרים אם יעקב והאחרות אשר עמהן הנה היו המדברות אל השליחים את הדברים האלה׃,Hebrew
ויהיו דבריהן כדברי ריק בעיניהם ולא האמינו להן׃,Hebrew
ופטרוס קם וירץ אל הקבר וישקף ולא ראה כי אם התכריכים מנחים שם וישב למקומו משתומם על הנהיה׃,Hebrew
והנה שנים מהם היו הלכים בעצם היום הזה אל כפר הרחק מירושלים כששים ריס ושמו עמאוס׃,Hebrew
והם נדברו איש אל רעהו על כל הקרות האלה׃,Hebrew
ויהי בדברם ובהתוכחם יחד ויגש ישוע אף הוא וילך אתם׃,Hebrew
ועיניהם נאחזו ולא יכירהו׃,Hebrew
ויאמר אליהם מה המה הדברים האלה אשר אתם נשאים ונתנים בהם יחדו בדרך ופניכם זעפים׃,Hebrew
ויען האחד אשר שמו קליופס ויאמר אליו האתה לבדך גר בירושלים ואינך ידע את הקרת בה בימים האלה׃,Hebrew
ויאמר אליהם ומה המה ויגידו אליו מעשה ישוע הנצרי אשר היה איש נביא גבור בפעל ובאמר לפני האלהים ולפני כל העם׃,Hebrew
ואת אשר כהנינו הגדולים וזקנינו הסגירהו למשפט מות ויצלבהו׃,Hebrew
ואנחנו חכינו כי הוא העתיד לגאל את ישראל ועתה בכל זאת היום יום שלישי מאז נעשו אלה׃,Hebrew
והנה גם נשים מקרבנו החרידנו אשר קדמו בבקר לבא לקבר׃,Hebrew
ולא מצאו את גויתו ותבאנה ותאמרנה כי ראו גם מראה מלאכים האמרים כי הוא חי׃,Hebrew
וילכו אנשים משלנו אל הקבר וימצאו כאשר אמרו הנשים ואותו לא ראו׃,Hebrew
ויאמר אליהם הוי חסרי דעת וכבדי לב מהאמין בכל אשר דברו הנביאים׃,Hebrew
הלא על המשיח היה לסבל את כל זאת ולבוא אל כבודו׃,Hebrew
ויחל ממשה ומכל הנביאים ויבאר להם את כל הכתובים הנאמרים עליו׃,Hebrew
ויקרבו אל הכפר אשר הם הלכים שמה וישם פניו כהלך לו לדרכו׃,Hebrew
ויפצרו בו לאמר שבה אתנו כי עת ערב הגיע ונטה היום ויבא הביתה לשבת אתם׃,Hebrew
ויהי כאשר הסב עמהם ויקח את הלחם ויברך ויבצע ויתן להם׃,Hebrew
ותפקחנה עיניהם ויכירהו והוא חמק עבר מעיניהם׃,Hebrew
ויאמרו איש אל רעהו הלא היה בער לבבנו בקרבנו בדברו אלינו בדרך ויפתח לנו את הכתובים׃,Hebrew
ויקומו בשעה ההיא וישובו ירושלים וימצאו את עשתי העשר ואת אשר אתם נקהלים יחד׃,Hebrew
האמרים אכן קם האדון מן המתים ונראה אל שמעון׃,Hebrew
ויספרו גם הם את אשר נעשה להם בדרך ואיך הכירהו בבציעת הלחם׃,Hebrew
עודם מדברים כדברים האלה והוא ישוע עמד בתוכם ויאמר אליהם שלום לכם׃,Hebrew
והמה חתו ונבעתו ויחשבו כי רוח ראו׃,Hebrew
ויאמר אליהם מה זה אתם נבהלים ועל מה זה מחשבות עלות בלבבכם׃,Hebrew
ראו את ידי ואת רגלי כי אנכי הוא משוני וראו כי רוח אין לו בשר ועצמות כאשר אתם ראים שיש לי׃,Hebrew
ואחרי אמרו את זאת הראה אתם את ידיו ואת רגליו׃,Hebrew
והם עוד לא האמינו משמחה ותמהו ויאמר אליהם היש לכם פה דבר אכל׃,Hebrew
ויתנו לפניו חלק דג צלוי ומעט צוף דבש׃,Hebrew
ויקח ויאכל לעיניהם׃,Hebrew
ויאמר אליהם אלה הם הדברים אשר דברתי אליכם בעוד היותי עמכם כי המלא ימלא כל הכתוב עלי בתורת משה ובנביאים ובתהלים׃,Hebrew
אז פתח את לבבם להבין את הכתובים׃,Hebrew
ויאמר אליהם כן כתוב וכן נגזר אשר יענה המשיח ויקום מן המתים ביום השלישי׃,Hebrew
ואשר תקרא בשמו תשובה וסליחת החטאים בכל הגוים החל מירושלים׃,Hebrew
ואתם עדים בזאת׃,Hebrew
והנני שולח עליכם את הבטחת אבי ואתם שבו בעיר ירושלים עד כי תלבשו עז ממרום׃,Hebrew
ויוליכם מחוץ לעיר עד בית היני וישא את ידיו ויברכם׃,Hebrew
ויהי בברכו אתם ויפרד מאתם וינשא השמימה׃,Hebrew
והם השתחוו לו וישובו לירושלים בשמחה גדולה׃,Hebrew
ויהיו תמיד במקדש מהללים ומברכים את האלהים אמן׃,Hebrew
בראשית היה הדבר והדבר היה את האלהים ואלהים היה הדבר׃,Hebrew
הוא היה בראשית אצל האלהים׃,Hebrew
הכל נהיה על ידו ומבלעדיו לא נהיה כל אשר נהיה׃,Hebrew
בו היו חיים והחיים היו אור בני האדם׃,Hebrew
והאור בחשך זרח והחשך לא השיגו׃,Hebrew
ויהי איש שלוח מאת האלהים ושמו יוחנן׃,Hebrew
הוא בא לעדות להעיד על האור למען יאמינו כלם על ידו׃,Hebrew
הוא לא היה האור כי אם להעיד על האור׃,Hebrew
האור האמתי המאיר לכל אדם היה בא אל העולם׃,Hebrew
בעולם היה ועל ידו נהיה העולם והעולם לא הכירו׃,Hebrew
הוא בא אל אשר לו ואשר המה לו לא קבלהו׃,Hebrew
והמקבלים אתו נתן עז למו להיות בנים לאלהים המאמינים בשמו׃,Hebrew
אשר לא מדם ולא מחפץ הבשר אף לא מחפץ גבר כי אם מאלהים נולדו׃,Hebrew
והדבר נהיה בשר וישכן בתוכנו ונחזה תפארתו כתפארת בן יחיד לאביו רב חסד ואמת׃,Hebrew
ויוחנן מעיד עליו ויקרא לאמר הנה זה הוא אשר אמרתי עליו הבא אחרי היה לפני כי קדם לי היה׃,Hebrew
וממלואו לקחנו כלנו חסד על חסד׃,Hebrew
כי התורה נתנה ביד משה והחסד והאמת באו על ידי ישוע המשיח׃,Hebrew
את האלהים לא ראה איש מעולם הבן היחיד אשר בחיק האב הוא הודיע׃,Hebrew
וזאת היא עדות יוחנן בשלח היהודים מירושלים כהנים ולוים לשאל אתו מי אתה׃,Hebrew
ויודה ולא כחש ויודה לאמר אני אינני המשיח׃,Hebrew
וישאלו אתו מי אפוא אתה האתה אליהו ויאמר אינני האתה הנביא ויען לא׃,Hebrew
ויאמרו אליו מי זה אתה למען נשיב לשלחינו דבר מה תאמר עליך׃,Hebrew
ויאמר אני קול קורא במדבר פנו דרך יהוה כאשר דבר ישעיהו הנביא׃,Hebrew
והמשלחים היו מן הפרושים׃,Hebrew
וישאלהו ויאמרו אליו מדוע אפוא מטביל אתה אם אינך המשיח או אליה או הנביא׃,Hebrew
ויען אתם יוחנן ויאמר אנכי מטביל במים ובתוככם עומד אשר לא ידעתם אתו׃,Hebrew
הוא הבא אחרי אשר היה לפני ואני נקלתי מהתיר שרוך נעליו׃,Hebrew
זאת היתה בבית עברה מעבר לירדן מקום אשר יוחנן מטביל שם׃,Hebrew
ויהי ממחרת וירא יוחנן את ישוע בא אליו ויאמר הנה שה האלהים הנשא חטאת העולם׃,Hebrew
זה הוא אשר אמרתי עליו אחרי יבא איש אשר היה לפני כי קדם לי היה׃,Hebrew
ואני לא ידעתיו כי אם בעבור יגלה בישראל באתי אני לטבל במים׃,Hebrew
ויעד יוחנן ויאמר חזיתי הרוח כדמות יונה ירדת משמים ותנח עליו׃,Hebrew
ואני לא ידעתיו אולם השלח אתי לטבל במים הוא אמר אלי את אשר תראה הרוח ירדת ונחה עליו הנה זה הוא אשר יטבל ברוח הקדש׃,Hebrew
ואני ראיתי ואעידה כי זה הוא בן האלהים׃,Hebrew
ויהי ממחרת ויסף יוחנן ויעמד ושנים מתלמידיו עמו׃,Hebrew
ויבט אל ישוע והוא מתהלך ויאמר הנה שה האלהים׃,Hebrew
ושני תלמידיו שמעו את דברו וילכו אחרי ישוע׃,Hebrew
ויפן ישוע אחריו וירא אתם הלכים אחריו ויאמר אליהם מה תבקשו ויאמרו אליו רבי פרושו מורי איפה תלין׃,Hebrew
ויאמר אליהם באו וראו ויבאו ויראו את מקום מלונו וישבו עמו ביום ההוא והעת כשעה העשירית׃,Hebrew
ואחד מן השנים אשר שמעו מאת יוחנן והלכו אחריו הוא אנדרי אחי שמעון פטרוס׃,Hebrew
הוא פגש בראשונה את שמעון אחיו ויאמר אליו את המשיח מצאנו אשר תרגומו כריסטוס׃,Hebrew
ויוליכהו אל ישוע ויהי כהביט אליו ישוע ויאמר שמעון בן יונה לך יקרא כיפא אשר תרגומו פטרוס׃,Hebrew
ויהי ממחרת ויואל ישוע לצאת הגלילה וימצא את פילפוס ויאמר אליו לך אחרי׃,Hebrew
ופילפוס היה מבית צידה עיר אנדרי ופטרוס׃,Hebrew
ויפגע פילפוס את נתנאל ויאמר אליו מצאנו אתו אשר כתב משה בספר התורה והנביאים את ישוע בן יוסף מנצרת׃,Hebrew
ויאמר אליו נתנאל המנצרת תצא לנו טובה ויאמר אליו בא וראה׃,Hebrew
וירא ישוע את נתנאל בא לקראתו ויאמר עליו הנה באמת בן ישראל אשר אין בו רמיה׃,Hebrew
ויאמר אליו נתנאל מאין ידעתני ויען ישוע ויאמר לו בטרם קרא לך פילפוס בהיותך תחת התאנה אנכי ראיתיך׃,Hebrew
ויען נתנאל ויאמר אליו רבי אתה בן אלהים אתה הוא מלך ישראל׃,Hebrew
ויען ישוע ויאמר אליו על אמרי לך כי תחת התאנה ראיתיך האמנת הנה גדלות מאלה תראה׃,Hebrew
ויאמר אליו אמן אמן אני אמר לכם מעתה תראו השמים נפתחים ומלאכי אלהים עלים וירדים על בן אלהים׃,Hebrew
וביום השלישי היתה חתנה בקנה אשר בגליל ואם ישוע היתה שם׃,Hebrew
וישוע ותלמידיו היו גם הם קרואים אל החתנה׃,Hebrew
ויחסר היין ותאמר אם ישוע אליו יין אין להם׃,Hebrew
ויאמר אליה ישוע מה לי ולך אשה עתי עדין לא באה׃,Hebrew
ותאמר אמו אל המשרתים ככל אשר יאמר לכם תעשו׃,Hebrew
והנה ששה כדי אבן ערוכים שם כמשפט היהודים לטהרתם שתים או שלש בתים יכיל כל אחד׃,Hebrew
ויאמר אליהם ישוע מלאו לכם הכדים מים וימלאום עד למעלה׃,Hebrew
ויאמר שאבו נא והביאו אל רב המסבה ויביאו׃,Hebrew
ויטעם רב המסבה את המים אשר נהפכו ליין ולא ידע מאין הוא ואולם המשרתים אשר שאבו את המים ידעו ויקרא רב המסבה אל החתן׃,Hebrew
ויאמר אליו כל איש יתן בראשונה את היין הטוב וכאשר ישכרו יתן להם את הגרוע ואתה צפנת היין הטוב עד עתה׃,Hebrew
זאת תחלת האתות אשר עשה ישוע בקנה אשר בארץ הגליל וגלה את כבודו ויאמינו בו תלמידיו׃,Hebrew
ויהי אחרי כן וירד אל כפר נחום הוא ואמו ואחיו ותלמידיו ולא ארכו ימי שבתם שם׃,Hebrew
ויקרבו ימי חג הפסח אשר ליהודים ויעל ישוע ירושלים׃,Hebrew
וימצא במקדש מכרי בקר וצאן ובני יונה ואת מחליפי כסף ישבים שם׃,Hebrew
ויקח חבלים ויעבתם לשוט ויגרש כלם מן המקדש ואת הצאן ואת הבקר ויפזר את מעות השלחנים ויהפך שלחנתיהם׃,Hebrew
ואל מכרי היונים אמר הוציאו אלה מזה ואל תעשו את בית אבי לבית מסחר׃,Hebrew
ויזכרו תלמידיו את הכתוב כי קנאת ביתך אכלתני׃,Hebrew
ויענו היהודים ויאמרו אליו אי זו אות תראנו כי כזאת אתה עשה׃,Hebrew
ויען ישוע ויאמר אליהם הרסו את ההיכל הזה ובשלשה ימים אקימנו׃,Hebrew
ויאמרו היהודים הנה זה ארבעים ושש שנה נבנה ההיכל הזה ואתה בשלשה ימים תקימנו׃,Hebrew
והוא דבר על היכל גויתו׃,Hebrew
ואחרי קומו מן המתים זכרו תלמידיו כי זאת אמר להם ויאמינו בכתוב ובדבר אשר דבר ישוע׃,Hebrew
ויהי בהיתו בירושלים בחג הפסח האמינו רבים בשמו כי ראו האתות אשר עשה׃,Hebrew
והוא ישוע לא הפקיד את עצמו בידם על אשר ידע את כלם׃,Hebrew
ולא הצטרך לעדות איש על האדם כי הוא ידע מה בקרב האדם׃,Hebrew
ויהי איש אחד בתוך הפרושים ושמו נקדימון שר ליהודים׃,Hebrew
ויבא אל ישוע לילה ויאמר אליו רבי ידענו כי אתה מורה מאת אלהים באת כי לא יוכל איש לעשות האתות אשר אתה עשה בלתי אם האלהים עמו׃,Hebrew
ויען ישוע ויאמר אליו אמן אמן אני אמר לך אם לא יולד איש מלמעלה לא יוכל לראות מלכות האלהים׃,Hebrew
ויאמר אליו נקדימון איך יולד אדם והוא זקן הכי שוב ישוב אל בטן אמו ויולד׃,Hebrew
ויען ישוע אמן אמן אני אמר לך אם לא יולד איש מן המים והרוח לא יוכל לבוא אל מלכות האלהים׃,Hebrew
הנולד מן הבשר בשר הוא והנולד מן הרוח רוח הוא׃,Hebrew
אל תתמה על אמרי לך כי עליכם להולד מלמעלה׃,Hebrew
הרוח באשר יחפץ שם הוא נשב ואתה תשמע את קולו אך לא תדע מאין בא ואנה הוא הולך כן כל הנולד מן הרוח׃,Hebrew
ויען נקדימון ויאמר אליו איכה תהיה כזאת׃,Hebrew
ויען ישוע ויאמר אליו רבן של ישראל אתה וזאת לא ידעת׃,Hebrew
אמן אמן אני אמר לך כי את אשר ידענו נדבר ואת אשר ראינו נעיד ואתם לא תקבלו עדותנו׃,Hebrew
אם אמרתי אליכם דברי הארץ ואינכם מאמינים איך תאמינו באמרי אליכם דברי השמים׃,Hebrew
ואיש לא עלה השמימה בלתי אם אשר ירד מן השמים בן האדם אשר הוא בשמים׃,Hebrew
וכאשר הגביה משה את הנחש במדבר כן צריך בן האדם להנשא׃,Hebrew
למען לא יאבד כל המאמין בו כי אם יחיה חיי עולמים׃,Hebrew
כי ככה אהב האלהים את העולם עד אשר נתן את בנו את יחידו למען לא יאבד כל המאמין בו כי אם יחיה חיי עולמים׃,Hebrew
כי האלהים לא שלח את בנו אל העולם לדין את העולם כי אם למען יושע בו העולם׃,Hebrew
המאמין בו לא ידון ואשר לא יאמין בו כבר נדון כי לא האמין בשם בן האלהים היחיד׃,Hebrew
וזה הוא הדין כי האור בא אל העולם ובני האדם אהבו החשך מן האור כי רעים מעשיהם׃,Hebrew
כי כל פעל עולה ישנא את האור ולא יבא לאור פן יוכחו מעשיו׃,Hebrew
אבל עשה האמת יבא לאור למען יגלו מעשיו כי נעשו באלהים׃,Hebrew
ויהי אחרי הדברים האלה ויבא ישוע ותלמידיו אל ארץ יהודה ויגר שם עמהם ויטבל׃,Hebrew
וגם יוחנן היה טבל בעינון קרוב לשלם כי שמה מים לרב ויבאו ויטבלו׃,Hebrew
כי עוד לא נתן יוחנן אל בית הסהר׃,Hebrew
ויהי ריב בין תלמידי יוחנן ובין היהודים על דבר הטהרה׃,Hebrew
ויבאו אל יוחנן ויאמרו אליו רבי האיש אשר היה עמך בעבר הירדן ואשר העידת לו הנו טבל וכלם באים אליו׃,Hebrew
ויען יוחנן לא יוכל איש לקחת דבר בלתי אם נתן לו מן השמים׃,Hebrew
ואתם עדי כי אמרתי אנכי אינני המשיח רק שלוח אני לפניו׃,Hebrew
אשר לו הכלה הוא החתן ורע החתן העמד ושמע אתו שמוח ישמח לקול החתן הנה שמחתי זאת עתה שלמה׃,Hebrew
הוא יגדל הלוך וגדל ואני אחסר הלוך וחסור׃,Hebrew
הבא ממעל נעלה על כל ואשר מארץ מארץ הוא ומארץ ידבר הבא משמים נעלה על כל׃,Hebrew
ואת אשר ראה ושמע את זאת יעיד ואין מקבל עדותו׃,Hebrew
ואשר קבל עדותו חתום חתם כי האלהים אמת׃,Hebrew
כי את אשר שלחו אלהים דברי אלהים ידבר כי לא במדה נתן אלהים את הרוח׃,Hebrew
האב אהב את בנו ואת כל נתן בידו׃,Hebrew
כל המאמין בבן יש לו חיי עולמים ואשר לא יאמין בבן לא יראה חיים כי אם חרון אלהים ישכן עליו׃,Hebrew
ויהי כאשר נודע לאדון כי שמעו הפרושים אשר ישוע העמיד והטביל תלמידים הרבה מיוחנן׃,Hebrew
ואולם ישוע הוא לא הטביל כי אם תלמידיו׃,Hebrew
ויעזב את ארץ יהודה וילך שנית הגלילה׃,Hebrew
ויהי לו לעבר בארץ שמרון׃,Hebrew
ויבא לעיר מערי שמרון ושמה סוכר היא ממול חלקת השדה אשר נתנה יעקב לבנו ליוסף׃,Hebrew
ושם באר יעקב וישוע היה עיף מן הדרך וישב לו על הבאר והעת כשעה הששית׃,Hebrew
ותבא אשה משמרון לשאב מים ויאמר אליה ישוע תני נא לי לשתות׃,Hebrew
כי תלמידיו הלכו העירה לקנות אכל׃,Hebrew
ותאמר אליו האשה השמרונית הן יהודי אתה ואיככה תשאל ממני לשתות ואנכי אשה שמרונית כי לא יתערבו היהודים עם השמרונים׃,Hebrew
ויען ישוע ויאמר אליה לו ידעת את מתת אלהים ומי הוא האמר אליך תני נא לי לשתות כי עתה שאלת ממנו ונתן לך מים חיים׃,Hebrew
ותאמר אליו האשה אדני הן אין לך כלי לשאב בו והבאר עמקה ומאין לך אפוא מים חיים׃,Hebrew
האתה גדול מיעקב אבינו אשר נתן לנו את הבאר הזאת וישת ממנה הוא ובניו ובעירו׃,Hebrew
ויען ישוע ויאמר אליה כל השתה מן המים האלה ישוב ויצמא׃,Hebrew
ואשר ישתה מן המים אשר אנכי נתן לו לא יצמא לעולם כי המים אשר אתן לו יהיו בקרבו למקור מים נבעים לחיי העולמים׃,Hebrew
ותאמר אליו האשה אדני תנה לי המים ההם למען לא אצמא עוד ולא אוסיף לבוא הנה לשאב׃,Hebrew
ויאמר אליה ישוע לכי וקראי לאישך ושובי הלום׃,Hebrew
ותען האשה ותאמר אין לי איש ויאמר אליה ישוע כן דברת אין לי איש׃,Hebrew
כי בעלים חמשה היו לך ואשר לך עתה איננו בעלך לכן אמת הדבר אשר דברת׃,Hebrew
ותאמר אליו האשה אדני ראה אנכי כי נביא אתה׃,Hebrew
אבותינו השתחוו בהר הזה ואתם אמרים כי ירושלים היא המקום הנבחר להשתחות שמה׃,Hebrew
ויאמר אליה ישוע אשה האמיני לי כי תבוא שעה אשר לא בהר הזה אף לא בירושלים תשתחוו לאב׃,Hebrew
אתם משתחוים אל אשר לא ידעתם ואנחנו משתחוים אל אשר ידענו כי הישועה מן היהודים היא׃,Hebrew
אולם תבוא שעה ועתה היא אשר עבדי אל האמתים ישתחוו לאב ברוח ובאמת כי במשתחוים כאלה חפץ האב׃,Hebrew
האלהים רוח הוא והמשתחוים לו צריכים להשתחות ברוח ובאמת׃,Hebrew
ותאמר אליו האשה ידעתי כי יבא המשיח הנקרא כריסטוס הוא בבאו יגיד לנו את כל׃,Hebrew
ויאמר אליה ישוע אני הוא המדבר אליך׃,Hebrew
ויהי הוא מדבר ככה ותלמידיו באו ויתמהו על דברו עם אשה אך לא אמר לו איש מה זה תשאל או מה תדבר עמה׃,Hebrew
ותעזב האשה את כדה ותלך העירה ותאמר אל האנשים׃,Hebrew
באו וראו איש אשר הגיד לי כל אשר עשיתי הכי זה הוא המשיח׃,Hebrew
ויצאו מן העיר ויבאו אליו׃,Hebrew
טרם יבאו ותלמידיו בקשו ממנו לאמר אכל נא אדני׃,Hebrew
ויאמר אליהם יש לי אכל לאכל אשר אתם לא ידעתם׃,Hebrew
ויאמרו התלמידים איש אל רעהו הכי הביא לו איש לאכל׃,Hebrew
ויאמר אליהם ישוע מאכלי הוא לעשות רצון שלחי ולהשלים מעשהו׃,Hebrew
הלא אתם תאמרו כי עוד ארבעה חדשים והקציר בא הנה אני אמר לכם שאו עיניכם וראו בשדות כי כבר הלבינו לקציר׃,Hebrew
והקוצר יקח שכרו ויאסף תבואה לחיי עולמים למען ישמחו יחדו גם הזרע גם הקוצר׃,Hebrew
כי בזאת אמת המשל כי זה זרע ואחר יקצר׃,Hebrew
אנכי שלחתי אתכם לקצר את אשר לא עמלתם בו ואחרים עמלו ואתם נכנסתם בעמלם׃,Hebrew
ויאמינו בו שמרנים רבים מן העיר ההיא על דבר האשה אשר העידה לאמר הוא הגיד לי את כל אשר עשיתי׃,Hebrew
ויהי כאשר באו אליו השמרנים וישאלו ממנו לשבת אתם וישב שם יומים׃,Hebrew
ועוד רבים מהמה האמינו בו בעבור דברו׃,Hebrew
ויאמרו אל האשה מעתה לא בעבור מאמרך נאמין כי באזנינו שמענו ונדע כי אמנם זה הוא המשיח מושיע העולם׃,Hebrew
ויהי מקץ שני הימים ויצא משם ללכת הגלילה׃,Hebrew
כי הוא ישוע העיד כי נביא בארץ מולדתו איננו נכבד׃,Hebrew
ויהי הוא בא ארץ הגליל ויאספהו אנשי הגליל כי ראו את כל אשר עשה בירושלים בימי החג כי גם הם עלו לחג את החג׃,Hebrew
ויבא ישוע עוד הפעם אל קנה אשר בגליל מקום שומו המים ליין ואיש היה מעבדי המלך ובנו חלה בכפר נחום׃,Hebrew
ויהי כשמעו כי בא ישוע מיהודה לארץ הגליל וילך אליו וישאל מאתו לרדת ולרפא את בנו כי קרב למות׃,Hebrew
ויאמר אליו ישוע אם לא תראו אתות ומופתים לא תאמינו׃,Hebrew
ויאמר אליו האיש אשר מעבדי המלך אדני רדה נא בטרם ימות בני׃,Hebrew
ויאמר אליו ישוע לך לך בנך חי והאיש האמין לדבר אשר דבר אליו ישוע וילך׃,Hebrew
ויהי ברדתו ויפגעו בו עבדיו ויבשרו אתו כי חי בנו׃,Hebrew
וידרש מאתם את השעה אשר בה רוח לו ויאמרו אליו תמול בשעה השביעית עזבתו הקדחת׃,Hebrew
וידע אביהו כי היתה השעה אשר דבר לו ישוע בנך חי ויאמן הוא וכל ביתו׃,Hebrew
זה הוא האות השני אשר עשה ישוע בבאו מיהודה לארץ הגליל׃,Hebrew
אחר הדברים האלה היה חג ליהודים ויעל ישוע ירושלים׃,Hebrew
ובירושלים ברכה קרובה לשער הצאן ושמה בלשון עברית בית חסדא ולה חמשה אלמים׃,Hebrew
שמה שכבו חולים ועורים ופסחים ויבשי כח לרב והמה מיחלים לתנועת המים׃,Hebrew
כי מלאך ירד במועדו אל הברכה וירעש את מימיה והיה הירד ראשון אל תוכה אחרי התגעשו המים הוא נרפא מכל מחלה אשר דבקה בו׃,Hebrew
ואיש היה שם אשר חלה חליו זה שלשים ושמנה שנה׃,Hebrew
וירא אתו ישוע שכב וידע כי ארכו לו ימי חליו ויאמר אליו התחפץ להרפא׃,Hebrew
ויען החולה אדני אין איש אתי אשר ישליכני בהרעש המים אל הברכה ובטרם אבא וירד אחר לפני׃,Hebrew
ויאמר אליו ישוע קום שא את משכבך והתהלך׃,Hebrew
וכרגע שב האיש לאיתנו וישא את משכבו ויתהלך והיום ההוא יום שבת היה׃,Hebrew
ויאמרו היהודים אל האיש הנרפא שבת היום אסור לך לשאת את משכבך׃,Hebrew
ויען אתם לאמר האיש אשר החלימני הוא אמר אלי שא את משכבך והתהלך׃,Hebrew
וישאלהו מי זה האיש אשר אמר לך שא את משכבך והתהלך׃,Hebrew
והנרפא לא ידע מי הוא כי סר ישוע וילך בהיות המון רב במקום ההוא׃,Hebrew
ויהי אחרי כן וימצאהו ישוע בבית המקדש ויאמר אליו הנה נרפא לך אל תוסיף לחטא פן תאנה אליך רעה גדולה מזאת׃,Hebrew
וילך האיש ויגד ליהודים כי ישוע הוא אשר רפאו׃,Hebrew
ועל כן רדפו היהודים את ישוע ויבקשו המיתו על כי עשה כזאת בשבת׃,Hebrew
ויען אתם ישוע אבי פעל עד עתה וגם אנכי פעל׃,Hebrew
אז יוסיפו היהודים לבקש את נפשו כי מלבד אשר חלל את השבת עוד אמר כי האלהים הוא אביו וידמה לאלהים׃,Hebrew
ויען ישוע ויאמר אליהם אמן אמן אני אמר לכם לא יוכל הבן לעשות דבר מנפשו בלתי את אשר יראה את אביו עשה כי את אשר עשה הוא גם הבן יעשה כמהו׃,Hebrew
כי האב אהב את הבן ומראה אתו כל אשר יעשה ועוד מעשים גדולים מאלה יראהו למען תתמהו׃,Hebrew
כי כאשר האב יעיר ויחיה את המתים כן גם הבן יחיה את אשר יחפץ׃,Hebrew
כי האב לא ידין איש כי אם כל המשפט נתן לבן למען יכבדו כלם את הבן כאשר יכבדו את האב׃,Hebrew
מי אשר לא יכבד את הבן גם את האב אשר שלחו איננו מכבד׃,Hebrew
אמן אמן אני אמר לכם השמע דברי ומאמין לשלחי יש לו חיי עולמים ולא יבא במשפט כי עבר ממות לחיים׃,Hebrew
אמן אמן אני אמר לכם כי תבוא שעה ועתה היא אשר ישמעו המתים את קול בן האלהים והשמעים חיה יחיו׃,Hebrew
כי כאשר לאב יש חיים בעצמו כן נתן גם לבן להיות לו חיים בעצמו׃,Hebrew
ואף שלטן נתן לו לעשות משפט כי בן אדם הוא׃,Hebrew
אל תתמהו על זאת כי הנה שעה באה אשר כל שכני קבר את קולו ישמעון׃,Hebrew
ויצאו עשי הטוב לתקומת החיים ועשי הרע לתקומת המשפט׃,Hebrew
לא אוכל לעשות דבר מנפשי כאשר אשמע כן אשפט ומשפטי משפט צדק כי לא אבקש רצוני כי אם רצון האב אשר שלחני׃,Hebrew
אם אנכי מעיד עלי עדותי איננה נאמנה׃,Hebrew
יש אחר המעיד עלי וידעתי כי עדותו אשר הוא מעיד עלי נאמנה היא׃,Hebrew
אתם שלחתם אל יוחנן והוא העיד על האמת׃,Hebrew
ואני אינני לקח עדות מאדם אך אמרתי זאת למען תושעון׃,Hebrew
הוא היה הנר הדלק והמאיר ואתם רציתם לשוש כשעה לאורו׃,Hebrew
ואני יש לי עדות גדולה מעדות יוחנן כי המעשים אשר נתן לי אבי להשלימם המעשים האלה אשר אני עשה מעידים עלי כי האב שלחני׃,Hebrew
והאב אשר שלחני הוא מעיד עלי ואתם את קולו לא שמעתם מעולם ותמונתו לא ראיתם׃,Hebrew
ודברו איננו שכן בקרבכם כי אינכם מאמינים לשלוחו׃,Hebrew
דרשו בכתובים אשר תחשבו שיש לכם חיי עולמים בהם והמה המעידים עלי׃,Hebrew
ואתם אינכם אבים לבוא אלי להיות לכם חיים׃,Hebrew
לא אקח כבוד מבני אדם׃,Hebrew
אכן ידעתי אתכם כי אין אהבת אלהים בקרבכם׃,Hebrew
אני הנה באתי בשם אבי ולא קבלתם אתו ואם יבא אחר בשם עצמו אתו תקבלו׃,Hebrew
איך תוכלו להאמין אתם הלקחים כבוד איש מרעהו ואת הכבוד אשר מאת האלהים היחיד לא תבקשו׃,Hebrew
אל תחשבו כי אנכי אטען עליכם לפני אבי משה הוא הטען עליכם אשר לו תיחלו׃,Hebrew
כי לו האמנתם למשה גם לי תאמינו כי הוא כתב עלי׃,Hebrew
ואם לכתביו אינכם מאמינים איכה לדברי תאמינו׃,Hebrew
ויהי אחרי כן ויצא ישוע אל עבר ים הגליל אשר לטיבריה׃,Hebrew
וילכו אחריו המון עם רב כי ראו אותתיו אשר עשה עם החולים׃,Hebrew
ויעל ישוע על ההר וישב שם הוא ותלמידיו׃,Hebrew
וימי הפסח חג היהודים קרבו לבוא׃,Hebrew
וישא ישוע את עיניו וירא עם רב בא אליו ויאמר אל פילפוס מאין נקנה להם לחם לאכל׃,Hebrew
ואך למען נסות אתו דבר זאת כי הוא ידע את אשר יעשה׃,Hebrew
ויען אתו פילפוס לחם מאתים דינר לא ימצא להם לקחת לו איש איש מעט׃,Hebrew
ויאמר אליו אחד מתלמידיו אנדרי אחי שמעון פטרוס׃,Hebrew
יש פה נער אשר לו חמש ככרות לחם שערים ושני דגים אך אלה מה המה לעם רב כזה׃,Hebrew
ויאמר ישוע צוו את העם לשבת ארצה וירק דשא לרב היה במקום ההוא וישבו לארץ כחמשת אלפי איש במספר׃,Hebrew
ויקח ישוע את ככרות הלחם ויברך ויתן לתלמידיו והתלמידים אל המסבים וככה גם מן הדגים כאות נפשם׃,Hebrew
ויהי כאשר שבעו ויאמר אל תלמידיו אספו את פתותי לחם הנותרים למען לא יאבד מאומה׃,Hebrew
ויאספו וימלאו שנים עשר סלים בפתותי חמש ככרות לחם השערים הנותרים לאכליהם׃,Hebrew
ויהי כראות האנשים את האות הזה אשר עשה ישוע ויאמרו הנה זה הוא באמת הנביא הבא לעולם׃,Hebrew
וידע ישוע כי יבאו ויתפשהו להמליך אותו וימלט עוד הפעם אל ההר הוא לבדו׃,Hebrew
ויהי בערב וירדו תלמידיו אל הים ויבאו באניה ויעברו אל עבר הים אל כפר נחום׃,Hebrew
ויכס אתם החשך וישוע לא בא אליהם׃,Hebrew
ויסער הים כי רוח גדולה נושבת׃,Hebrew
והם חתרו במשוטיהם כדרך עשרים וחמש או שלשים ריס ויראו את ישוע מתהלך על הים הלוך וקרב אל האניה וייראו׃,Hebrew
ויאמר אליהם אני הוא אל תיראו׃,Hebrew
ויואילו לקחת אתו אל האניה ורגע הגיעה האניה לארץ אשר הם הלכים שמה׃,Hebrew
ויהי ממחרת וירא המון העם העמד מעבר לים כי לא היתה אניה בזה בלתי אחת אשר ירדו בה תלמידיו וכי ישוע לא בא עם תלמידיו אל האניה אך תלמידיו לבדם נסעו מזה׃,Hebrew
ואניות אחרות באו מטיברים קרוב למקום אשר אכלו שם את הלחם בברכת האדון׃,Hebrew
ויהי כראות המון העם כי ישוע איננו שם אף לא תלמידיו וירדו גם הם באניות ויבאו אל כפר נחום לבקש את ישוע׃,Hebrew
וכאשר מצאו אתו מעבר הים ויאמרו אליו רבי מתי באת הלם׃,Hebrew
ויען אתם ישוע ויאמר אמן אמן אני אמר לכם לא על ראותכם את האתות תבקשוני כי אם על אשר אכלתם מן הלחם ותשבעו׃,Hebrew
אל תעמלו במאכל אשר יאבד כי אם במאכל הקים לחיי עולמים אשר בן האדם יתננו לכם כי בו חתם חותמו אביו האלהים׃,Hebrew
ויאמרו אליו מה נעשה לפעל פעלות אלהים׃,Hebrew
ויען ישוע ויאמר אליהם זאת פעלת אלהים כי תאמינו בזה אשר הוא שלחו׃,Hebrew
ויאמרו אליו מה אפוא האות אשר תעשה למעננראה ונאמין בך מה תפעל׃,Hebrew
אבותינו אכלו את המן במדבר כאשר כתוב לחם מן השמים נתן למו לאכל׃,Hebrew
ויאמר אליהם ישוע אמן אמן אני אמר לכם לא משה נתן לכם את הלחם מן השמים כי אם אבי נתן לכם את הלחם מן השמים האמתי׃,Hebrew
כי לחם אלהים הוא היורד מן השמים ונתן חיים לעולם׃,Hebrew
ויאמרו אליו אדני תנה לנו תמיד את הלחם הזה׃,Hebrew
ויאמר להם ישוע אנכי הוא לחם החיים כל הבא אלי לא ירעב ואשר יאמין בי לא יצמא עוד׃,Hebrew
ואני הנה אמרתי לכם כי גם חזיתם אתי ולא תאמינו׃,Hebrew
כל אשר יתננו לי אבי יבוא אלי והבא אלי לא אהדפנו החוצה׃,Hebrew
כי ירדתי מן השמים לא לעשות רצוני כי אם רצון שלחי׃,Hebrew
וזה רצון האב אשר שלחני כי כל אשר נתן לי לא יאבד לי כי אם אקימנו ביום האחרון׃,Hebrew
וזה רצון שלחי אשר כל הראה את הבן ומאמין בו יהיו לו חיי עולמים ואני אקימנו ביום האחרון׃,Hebrew
וילנו עליו היהודים על אמרו אנכי הוא הלחם הירד מן השמים׃,Hebrew
ויאמרו הלא זה הוא ישוע בן יוסף אשר אנחנו ידעים את אביו ואת אמו ואיך יאמר מן השמים באתי׃,Hebrew
ויען ישוע ויאמר אליהם אל תלינו איש אל רעהו׃,Hebrew
לא יוכל איש לבוא אלי בלתי אם ימשכהו אבי אשר שלחני ואני אקימנו ביום האחרון׃,Hebrew
הלא כתוב בנביאים וכל בניך למודי יהוה לכן כל אשר שמע מן האב ולמד יבא אלי׃,Hebrew
לא כאלו ראה איש את האב בלתי הבא מאת האלהים הוא ראה את האלהים׃,Hebrew
אמן אמן אני אמר לכם המאמין בי לו חיי עולמים׃,Hebrew
אנכי הוא לחם החיים׃,Hebrew
אבותיכם אכלו את המן במדבר וימתו׃,Hebrew
זה הוא הלחם הירד מן השמים למען יאכל איש ממנו ולא ימות׃,Hebrew
אנכי הלחם החי הירד מן השמים איש כי יאכל מן הלחם הזה יחיה לעולם והלחם אשר אתננו הוא בשרי אשר אני נתן בעד חיי העולם׃,Hebrew
ויתוכחו היהודים איש עם רעהו לאמר איכה יוכל זה לתת לנו את בשרו לאכל׃,Hebrew
ויאמר אליהם ישוע אמן אמן אני אמר לכם אם לא תאכלו את בשר בן האדם ושתיתם את דמו אין לכם חיים בקרבכם׃,Hebrew
האכל את בשרי והשתה את דמי יש לו חיי עולמים ואני אקימנו ביום האחרון׃,Hebrew
כי בשרי באמת הוא מאכל ודמי באמת הוא משקה׃,Hebrew
האכל את בשרי ושתה את דמי הוא ילין בי ואני בו׃,Hebrew
כאשר שלחני האב החי ואנכי חי בגלל אבי כן האכל אתי גם הוא יחיה בגללי׃,Hebrew
זה הוא הלחם הירד מן השמים לא כאשר אכלו אבותיכם את המן וימתו האכל את הלחם הזה יחיה לעולם׃,Hebrew
כזאת דבר בבית הכנסת בלמדו בכפר נחום׃,Hebrew
ורבים מתלמידיו כשמעם אמרו קשה הדבר הזה מי יוכל לשמע אתו׃,Hebrew
ויבן ישוע בלבו כי תלמידיו מלינים על זאת ויאמר אליהם הזאת לכם למכשול׃,Hebrew
מה אפוא אם תראו את בן האדם עלה אל אשר היה שם לפנים׃,Hebrew
הרוח הוא הנתן חיים והבשר אין בו מועיל הדברים אשר אני דברתי אליכם רוח המה וחיים המה׃,Hebrew
אך יש מכם אשר לא יאמינו כי ישוע ידע מראש מי הם אשר אינם מאמינים ומי המוסר אתו׃,Hebrew
ויאמר על כן אמרתי לכם כי לא יוכל איש לבוא אלי בלתי אם נתן לו מאת אבי׃,Hebrew
מן העת הזאת רבים מתלמידיו נסגו אחור ולא יספו להתהלך אתו׃,Hebrew
ויאמר ישוע אל שנים העשר היש את נפשכם גם אתם לסור ממני׃,Hebrew
ויען אתו שמעון פטרוס אדני אל מי נלך דברי חיי עולמים עמך׃,Hebrew
ואנחנו האמנו ונדע כי אתה המשיח בן אל חי׃,Hebrew
ויען אתם ישוע הלא בחרתי אני בכם שנים העשר ואחד מכם שטן הוא׃,Hebrew
זאת אמר על יהודה בן שמעון איש קריות כי עתיד היה למסרו והוא אחד משנים העשר׃,Hebrew
אחרי הדברים האלה הלך ישוע בארץ הגליל הלוך ועבור כי לא אבה להתהלך ביהודה על אשר בקשו היהודים להרגו׃,Hebrew
ויקרב חג היהודים הוא חג הסכות׃,Hebrew
ויאמרו אליו אחיו קום ולך מזה ארצה יהודה למען יראו גם תלמידיך את המעשים אשר אתה עשה׃,Hebrew
כי לא יעשה איש דבר בסתר והוא חפץ להתפרסם לכן אם אתה עשה כאלה הגלה אל העולם׃,Hebrew
כי אחיו גם הם לא האמינו בו׃,Hebrew
ויאמר אליהם ישוע עתי לא באה עד עתה ועתכם תמיד נכונה׃,Hebrew
לא יוכל העולם לשנוא אתכם ואתי ישנא באשר אני מעיד עליו כי רעים מעלליו׃,Hebrew
עלו אתם לחג את החג אני לא אעלה אל החג הזה כי עתי לא מלאה עד עתה׃,Hebrew
כזאת דבר וישב בגליל׃,Hebrew
ויהי כאשר עלו אחיו לרגל ויעל גם הוא לא בגלוי כי אם כמסתתר׃,Hebrew
והיהודים בקשהו בחג ויאמרו איה הוא׃,Hebrew
ותהי תלונה רבה על אדותיו בתוך העם אלה אמרו טוב הוא ואלה אמרו לא כי מתעה הוא את העם׃,Hebrew
אך אין איש מדבר עליו בגלוי מפני יראת היהודים׃,Hebrew
ויהי בחצי ימי החג עלה ישוע אל המקדש וילמד׃,Hebrew
ויתמהו היהודים ויאמרו איך ידע זה ספר והוא לא למד׃,Hebrew
ויען אתם ישוע ויאמר לקחי לא שלי הוא כי אם לאשר שלחני׃,Hebrew
האיש החפץ לעשות רצונו ידע לקחי אם מאת אלהים הוא ואם מנפשי אדבר׃,Hebrew
המדבר מנפשי כבוד עצמו יבקש אבל המבקש כבוד שלחו נאמן הוא ואין עולתה בו׃,Hebrew
הלא משה נתן לכם את התורה ואין איש מכם עשה התורה מדוע תבקשו להרגני׃,Hebrew
ויען העם ויאמר שד בקרבך מי מבקש להרגך׃,Hebrew
ויען ישוע ויאמר להם פעלה אחת פעלתי וכלכם עליה תתמהו׃,Hebrew
משה נתן לכם המילה אך לא ממשה היא כי אם מן האבות וביום השבת תמולו כל זכר׃,Hebrew
ועתה אם ימול זכר בשבת למען אשר לא תופר תורת משה מה תקצפו עלי כי רפאתי איש כלו בשבת׃,Hebrew
אל תשפטו למראה עין כי אם משפט צדק שפטו׃,Hebrew
ויאמרו אנשים מישבי ירושלים הלא זה הוא אשר בקשו להמיתו׃,Hebrew
והנה הוא דבר בגלוי ולא יגערו בו האף אמנם ידעו ראשינו כי באמת זה הוא המשיח׃,Hebrew
אך את זה ידענו מאין הוא וכאשר יבוא המשיח לא ידע איש אי מזה הוא׃,Hebrew
אז קרא ישוע במקדש וילמד לאמר הן ידעתם אתי אף ידעתם מאין אני ומנפשי לא באתי אכן יש אמתי אשר שלחני ואתו לא ידעתם׃,Hebrew
ואני ידעתיו כי מאתו אני והוא שלחני׃,Hebrew
ויבקשו לתפשו ואיש לא שלח בו יד כי לא בא עתו׃,Hebrew
ורבים מן העם האמינו בו ויאמרו אם יבא המשיח הגם יעשה אתות רבות מאשר עשה זה׃,Hebrew
והפרושים שמעו את העם מתלחשים עליו כזאת וישלחו הפרושים וראשי הכהנים משרתים לתפשו׃,Hebrew
ויאמר אליהם ישוע אך למצער עודני עמכם והלכתי אל אשר שלחני׃,Hebrew
תשחרנני ולא תמצאנני ובאשר אני שם אתם לא תוכלו לבוא׃,Hebrew
ויאמרו היהודים איש רעהו אנה ילך זה ואנחנו לא נמצאהו הכי ילך אל הנפוצים בין היונים וילמד אנשי יון׃,Hebrew
מה זה הדבר אשר אמר תשחרנני ולא תמצאנני ובאשר אני שם אתם לא תוכלו לבוא׃,Hebrew
ויהי ביום החג האחרון הגדול עמד ישוע ויקרא לאמר איש כי יצמא יבא נא אלי וישתה׃,Hebrew
המאמין בי כדבר הכתוב מבטנו ינהרו נהרי מים חיים׃,Hebrew
וזאת אמר על הרוח אשר יקחהו המאמינים בו כי לא נתן רוח הקדש עדנה יען אשר ישוע עוד לא נתפאר׃,Hebrew
ורבים מהמון העם כשמעם את הדבר הזה אמרו אכן זה הוא הנביא׃,Hebrew
ויש אשר אמרו זה הוא המשיח ואחרים אמרו המן הגליל יבא המשיח׃,Hebrew
הלא הכתוב אמר כי מזרע דוד ומכפר בית לחם מקום דוד יצא המשיח׃,Hebrew
ותהי מחלקת בתוך העם על אדותיו׃,Hebrew
ומקצתם רצו לתפשו ואיש לא שלח בו יד׃,Hebrew
וישובו המשרתים אל הכהנים הגדולים והפרושים והמה אמרו אליהם מדוע לא הבאתם אתו׃,Hebrew
ויענו העבדים מעולם לא דבר איש כאיש הזה׃,Hebrew
ויאמרו אליהם הפרושים הכי נדהתם גם אתם׃,Hebrew
הגם האמין בו איש מן השרים או מן הפרושים׃,Hebrew
רק ההמון הזה אשר אינם ידעים את התורה ארורים המה׃,Hebrew
ויאמר אליהם נקדימון אשר בא אליו בלילה והוא היה אחד מהם׃,Hebrew
התשפט תורתנו איש בטרם תחקרהו לדעת את אשר עשה׃,Hebrew
ויענו ויאמרו אליו הגם אתה מן הגליל דרש נא וראה כי לא קם נביא מן הגליל׃,Hebrew
וילכו איש איש לביתו׃,Hebrew
וישוע הלך אל הר הזיתים׃,Hebrew
ויהי בבקר ויבא עוד אל המקדש וכל העם באו אליו וישב וילמדם׃,Hebrew
ויביאו הסופרים והפרושים אשה לפניו אשר נתפשה בשטותה ויעמידוה בתוך׃,Hebrew
ויאמרו אליו רבי האשה הזאת נתפשה כשנטמאת בנאופיה׃,Hebrew
ומשה צונו בתורה לסקל נשים כאלה ואתה מה תאמר׃,Hebrew
ואך לנסות אתו דברו זאת למצא עליו שטנה ויכף ישוע למטה ויתו באצבעו על הקרקע׃,Hebrew
ויהי כאשר הוסיפו לשאל אתו וישא את עיניו ויאמר אליהם מי בכם זך בלי פשע הוא ראשונה ידה בה אבן׃,Hebrew
ויכף שנית למטה ויתו על הקרקע׃,Hebrew
ויהי כשמעם ויך לבם אתם ויצאו אחד אחד החוצה החל מן הזקנים ועד האחרונים ויותר ישוע לבדו והאשה נצבת בתוך׃,Hebrew
וישא ישוע את עיניו וירא כי אין איש בלתי האשה לבדה ויאמר אליה אשה איפה שטניך הכי הרשיעך איש׃,Hebrew
ותאמר לא אדני ויאמר לכן גם אני לא ארשיעך לכי לדרכך ואל תחטאי עוד׃,Hebrew
ויסף ישוע וידבר אליהם לאמר אני אור העולם כל ההלך אחרי לא יתהלך בחשכה כי אור החיים יהיה לו׃,Hebrew
ויאמרו הפרושים על נשפך מעיד אתה עדותך איננה נאמנה׃,Hebrew
ויען ישוע ויאמר אליהם אף אם אעיד על נפשי עדותי נאמנה יען כי ידעתי מאין באתי ואנה אני הלך ואתם לא ידעתם מאין באתי ואנה אלך׃,Hebrew
אתם לפי הבשר תשפטו ואני לא אשפט איש׃,Hebrew
ואם אנכי אשפט משפטי אמת כי לא לבדי הנני כי אם אני והאב אשר שלחני׃,Hebrew
וגם בתורתכם כתוב כי עדות שני אנשים נאמנה היא׃,Hebrew
אני הוא המעיד עלי וגם האב אשר שלחני יעידני׃,Hebrew
ויאמרו אליו איו אביך ויען ישוע גם אתי גם את אבי לא ידעתם אלו אתי ידעתם כי עתה גם את אבי ידעתם׃,Hebrew
כדברים האלה דבר בבית האוצר בלמדו במקדש ולא תפשו איש כי לא בא עתו׃,Hebrew
ויוסף ישוע ויאמר אליהם אני הלך מזה ותבקשוני ובחטאתכם תמותו אל אשר אני הלך שמה אתם לא תוכלו לבוא׃,Hebrew
ויאמרו היהודים ההמת ימית את נפשו כי אמר אל אשר אני הולך שמה אתם לא תוכלו לבוא׃,Hebrew
ויאמר אליהם אתם הנכם מן התחתונים ואני מן העליונים אתם מן העולם הזה ואני אינני מן העולם הזה׃,Hebrew
לכן אמרתי אליכם כי תמותו בחטאיכם כי אם לא תאמינו כי אני הוא בחטאיכם תמותו׃,Hebrew
ויאמרו אליו מי זה אתה ויאמר אליהם ישוע מה שגם מראש דברתי אליכם׃,Hebrew
רבות עמי לדבר ולשפט עליכם אכן שלחי נאמן הוא ואשר שמעתי ממנו אתו אני מדבר אל העולם׃,Hebrew
והם לא התבוננו כי על האב אמר אליהם׃,Hebrew
אז אמר להם ישוע בעת תנשאו את בן האדם וידעתם כי אני הוא וכי אינני עשה דבר מנפשי כי אם כאשר למדני אבי אלה אדבר׃,Hebrew
ואשר שלח אתי הוא עמדי האב לא עזבני לבדד כי את הטוב בעיניו אני עשה תמיד׃,Hebrew
ויהי בדברו זאת ויאמינו בו רבים׃,Hebrew
ויאמר ישוע אל היהודים המאמינים בו אם תעמדו בדברי באמת תלמידי אתם׃,Hebrew
וידעתם את האמת והאמת תשימכם לבני חורין׃,Hebrew
ויענו אתו זרע אברהם נחנו ומעולם לא היינו לאיש לעבדים איכה תאמר בני חורין תהיו׃,Hebrew
ויען אתם ישוע אמן אמן אני אמר לכם כל עשה חטא עבד החטא הוא׃,Hebrew
והעבד לא ישכן בבית לעולם הבן ישכן לעולם׃,Hebrew
לכן אם הבן יעשה אתכם בני חורין חפשים באמת תהיו׃,Hebrew
ידעתי כי זרע אברהם אתם אבל אתם מבקשים להמיתני כי דברי לא יכן בתוככם׃,Hebrew
אני מדבר את אשר ראיתי אצל אבי ואתם עשים את אשר ראיתם אצל אביכם׃,Hebrew
ויענו ויאמרו אליו אבינו הוא אברהם ויאמר אליהם ישוע אלו הייתם בני אברהם כמעשי אברהם עשיתם׃,Hebrew
ועתה אתם מבקשים להמיתני איש דבר אליכם האמת אשר שמעתי מעם האלהים אברהם לא עשה כזאת׃,Hebrew
את מעשי אביכם אתם עשים ויאמרו אליו לא ילדי זנונים אנחנו יש לנו אב אחד הוא האלהים׃,Hebrew
ויאמר אליהם ישוע אלו אלהים הוא אביכם כי עתה אהבתם אתי כי אנכי יצאתי ובאתי מאת האלהים הן לא ממני באתי אך הוא שלחני׃,Hebrew
מדוע לא תבינו לשוני יען לא תוכלון לשמע את דברי׃,Hebrew
אתם מן אביכם השטן ולעשות את תאות אביכם חפצתם הוא רוצח נפש היה מראש ובאמת לא עמד כי אמת אין בו מדי דברי כזב משלו ידבר כי כזב הוא ואבי הכזב׃,Hebrew
ואני יען דברי האמת לא תאמינו לי׃,Hebrew
מי בכם על עון יוכיחני ואם אמת דברתי מדוע לא תאמינו לי׃,Hebrew
אשר מאת האלהים הוא ישמע את דברי האלהים על כן אתם לא שמעתם כי אינכם מאת האלהים׃,Hebrew
אז יענו היהודים ויאמרו אליו הלא הטבנו אשר דברנו כי שמרוני אתה ושד בך׃,Hebrew
ויען ישוע שד אין בי רק את אבי אני מכבד ואתם תבזוני׃,Hebrew
אכן לא אבקש את כבודי יש אחד אשר יבקש וישפט׃,Hebrew
אמן אמן אני אמר לכם אם ישמר איש את דברי לא יראה מות לנצח׃,Hebrew
ויאמרו אליו היהודים עתה ידענו כי שד בך הן אברהם והנביאים מתו ואתה אמרת אם ישמר איש את דברי לא יטעם מות לנצח׃,Hebrew
האתה גדול מאברהם אבינו אשר מת גם הנביאים מתו מה תעשה את עצמך׃,Hebrew
ויען ישוע אם אני מכבד את נפשי כבודי מאין אבי הוא המכבד אתי אשר תאמרו עליו כי הוא אלהיכם׃,Hebrew
ולא ידעתם אתו ואני ידעתיו ואם אמר לא ידעתי אתו אהיה כזב כמוכם אבל ידעתיו ואת דברו שמרתי׃,Hebrew
אברהם אביכם שש לראות את יומי וירא וישמח׃,Hebrew
ויאמרו אליו היהודים הנה אינך בן חמשים שנה ואת אברהם ראית׃,Hebrew
ויאמר אליהם ישוע אמן אמן אני אמר לכם בטרם היות אברהם אני הוא׃,Hebrew
אז ירימו אבנים לרגם אתו וישוע התעלם ויצא מן המקדש ויעבר בתוכם עבור וחלוף׃,Hebrew
ויהי בעברו וירא איש והוא עור מיום הולדו׃,Hebrew
וישאלו אתו תלמידיו לאמר רבי מי הוא אשר חטא הזה אם ילדיו כי נולד עור׃,Hebrew
ויען ישוע לא זה חטא ולא יולדיו אך למען יגלו בו מעללי אל׃,Hebrew
עלי לעשות מעשי שלחי בעוד יום יבוא הלילה אשר בו לא יוכל איש לפעל׃,Hebrew
בהיותי בעולם אור העולם אני׃,Hebrew
ויהי כדברו זאת וירק על הארץ ויעש טיט מן הרוק וימרח את הטיט על עיני העור׃,Hebrew
ויאמר אליו לך ורחץ בברכת השלח פרושו שלוח וילך וירחץ ויבא ועיניו ראות׃,Hebrew
ויאמרו שכניו ואשר ראו אתו לפנים כי עור הוא הלא זה הוא הישב ומשאל׃,Hebrew
אלה אמרו כי הוא זה ואלה אמרו אך דומה לו והוא אמר אני הוא׃,Hebrew
ויאמרו אליו במה אפו נפקחו עיניך׃,Hebrew
ויען ויאמר איש אשר נקרא שמו ישוע עשה טיט וימרח על עיני ויאמר אלי לך ורחץ בברכת השלח ואלך וארחץ ותארנה עיני׃,Hebrew
ויאמרו אליו איו ויאמר לא ידעתי׃,Hebrew
ויביאו את האיש אשר היה עור לפנים אל הפרושים׃,Hebrew
והיום אשר עשה בו ישוע את הטיט ויפקח את עיניו שבת היה׃,Hebrew
ויוסיפו לשאל אתו גם הפרושים איך נפקחו עיניו ויאמר אליהם טיט שם על עיני וארחץ והנני ראה׃,Hebrew
ויאמרו מקצת הפרושים זה האיש לא מאלהים הוא כי לא ישמר את השבת ואחרים אמרו איכה יוכל איש חטא לעשות אתות כאלה ויהי ריב ביניהם׃,Hebrew
ויוסיפו ויאמרו אל העור מה תאמר אתה עליו אשר פקח עיניך ויאמר נביא הוא׃,Hebrew
ולא האמינו היהודים עליו כי עור היה וארו עיניו עד אשר קראו אל יולדי הנרפא׃,Hebrew
וישאלו אתם לאמר הזה הוא בנכם אשר אמרתם כי נולד עור ואיכה הוא ראה עתה׃,Hebrew
ויענו אתם יולדיו ויאמרו ידענו כי זה הוא בננו וכי נולד עור׃,Hebrew
אבל איך הוא ראה עתה או מי פקח את עיניו אנחנו לא ידענו הלא בן דעת הוא שאלו את פיהו והוא יגיד מה היה לו׃,Hebrew
כזאת דברו יולדיו מיראתם את היהודים כי היהודים כבר נועצו לנדות את כל אשר יודה כי הוא המשיח׃,Hebrew
על כן אמרו יולדיו בן דעת הוא שאלו את פיהו׃,Hebrew
ויקראו שנית לאיש אשר היה עור ויאמרו אליו תן כבוד לאלהים אנחנו ידענו כי האיש הזה חטא הוא׃,Hebrew
ויען ויאמר אם האיש חטא הוא אינני ידע אחת ידעתי כי עור הייתי ועתה הנני ראה׃,Hebrew
ויאמרו אליו עוד מה עשה לך איכה פקח עיניך׃,Hebrew
ויען אתם כבר אמרתי לכם הלא שמעתם ומה לכם לשמע שנית התאבו גם אתם להיות תלמידיו׃,Hebrew
ויחרפו אתו ויאמרו אתה תלמידו ואנחנו תלמידיו של משה׃,Hebrew
אנחנו יודעים כי אל משה דבר האלהים ואת זה לא ידענו מאין הוא׃,Hebrew
ויען האיש ויאמר אליהם זאת היא הפלא ופלא כי לא ידעתם מאין הוא והוא פקח את עיני׃,Hebrew
והנה ידענו כי את החטאים לא ישמע אל כי אם את ירא האלהים ועשה רצונו אתו ישמע׃,Hebrew
מעולם לא נשמע כי פקח איש עיני עור מרחם׃,Hebrew
לולא היה זה מאת אלהים לא היה יכל לעשות מאומה׃,Hebrew
ויענו ויאמרו אליו הן בחטאים נולדת כלך ואתה תלמדנו ויהדפהו החוצה׃,Hebrew
וישמע ישוע כי הדפהו החוצה ויפגשהו ויאמר אליו התאמין בבן האדם׃,Hebrew
ויען ויאמר מי הוא זה אדני למען אאמין בו׃,Hebrew
ויאמר אליו ישוע הן ראית אתו והמדבר אליך הנה זה הוא׃,Hebrew
ויאמר אני מאמין אדני וישתחו לו׃,Hebrew
ויאמר ישוע אני לדין באתי לעולם הזה למען יראו העורים והראים יכו בעורון׃,Hebrew
ואשר היו עמו מן הפרושים שמעו דבריו ויאמרו אליו הגם אנחנו עורים׃,Hebrew
ויאמר אליהם אם עורים הייתם לא היה בכם חטא ועתה כי אמרתם פקחים אנחנו חטאתכם תעמד׃,Hebrew
אמן אמן אני אמר לכם איש אשר לא יבוא דרך השער אל מכלא הצאן כי אם יעלה בדרך אחר גנב ופריץ הוא׃,Hebrew
ואשר יבוא דרך השער הוא רעה הצאן׃,Hebrew
לו יפתח שמר הסף והצאן את קלו תשמענה והוא לצאנו בשם יקרא ויוציאם׃,Hebrew
ואחרי הוציאו את צאנו הוא יעבר לפניהן והצאן הלכות אחריו כי ידעו את קולו׃,Hebrew
ואחרי זר לא תלכנה כי אם ינוסו מפניו כי את קול הזרים לא ידעו׃,Hebrew
המשל הזה דבר ישוע באזניהם והמה לא ידעו מה זאת אשר אמר אליהם׃,Hebrew
ויוסף ישוע וידבר אליהם אמן אמן אני אמר לכם אני הוא דלת הצאן׃,Hebrew
כל אשר באו לפני גנבים המה ופריצים והצאן לא שמעו לקולם׃,Hebrew
אנכי הדלת איש כי יבוא בי יושע ובצאתו ובבואו ימצא מרעה׃,Hebrew
הגנב לא יבוא כי אם לגנוב ולהרוג ולאבד ואני באתי לבעבור הביא להם חיים ומלא ספקם׃,Hebrew
אנכי הוא הרעה הטוב הרעה הטוב יתן את נפשו בעד צאנו׃,Hebrew
והשכיר אשר לא רעה הוא והצאן לא לו הנה בראותו כי בא הזאב יעזב את הצאן ונס והזאב יחטף ויפיץ את הצאן׃,Hebrew
השכיר ינוס כי שכיר הוא ולא ידאג לצאן׃,Hebrew
אני הרעה הטוב וידעתי את אשר לי ונודעתי לאשר לי׃,Hebrew
כאשר האב ידעני ואני ידעתי את האב ואת נפשי אתן בעד הצאן׃,Hebrew
וצאן אחרות יש לי אשר אינן מן המכלה הזאת ועלי לנהל גם אתן ותשמענה קולי והיה עדר אחד ורעה אחד׃,Hebrew
על כן אהב אתי אבי כי את נפשי אתן למען אשוב ואקחה׃,Hebrew
ואיש לא יקחנה מאתי כי אם אני מעצמי אתננה יש בידי לתת אתה ובידי לשוב לקחתה את המצוה הזאת לקחתי מעם אבי׃,Hebrew
ותהי מחלקת גם בפעם הזאת בין היהודים על הדברים האלה׃,Hebrew
ויאמרו רבים מהם שד בו ומשגע הוא למה תשמעו אליו׃,Hebrew
ואחרים אמרו לא כאלה ידבר איש אחוז שד היוכל שד לפקח עיני עורים׃,Hebrew
ויהי חג חנכת הבית בירושלים וסתיו היה׃,Hebrew
ויתהלך ישוע במקדש באולם של שלמה׃,Hebrew
ויסבו אתו היהודים ויאמרו אליו עד אנה תתלה את נפשנו את המשיח אתה הגידה לנו ברור׃,Hebrew
ויען אתם ישוע הן אמרתי אליכם ולא האמנתם בי המעשים אשר אני עשה בשם אבי הם יעידו עלי׃,Hebrew
אבל אתם לא תאמינו יען לא מצאני אתם כאשר אמרתי לכם׃,Hebrew
צאני תשמענה את קולי ואני ידעתין ואחרי תלכנה׃,Hebrew
ואני אתן להן חיי עולמים ולא תאבדנה לנצח ואיש לא יחטף אתהן מידי׃,Hebrew
האב אשר נתנן לי גדול הוא על כל ואיש לא יחטף אתהן מיד האב׃,Hebrew
אני ואבי אחד אנחנו׃,Hebrew
אז ירימו היהודים כפעם בפעם אבנים לסקלו׃,Hebrew
ויען אתם ישוע מעשים טובים רבים הראיתי אתכם מאת אבי על אי זה מן המעשים ההם תסקלני׃,Hebrew
ויענו היהודים אתו לאמר על מעשה טוב לא נסקל אתך כי אם על גדפך את אלהים ועל כי אדם אתה ותעש את עצמך לאלהים׃,Hebrew
ויען אתם ישוע הלא כתוב בתורתכם אני אמרתי אלהים אתם׃,Hebrew
הן קרא שם אלהים לאלה אשר היה דבר האלהים אליהם והכתוב לא יופר׃,Hebrew
ואיך תאמרו על אשר קדשו האב ושלחו לעולם מגדף אתה יען אמרתי בן אלהים אני׃,Hebrew
אם לא אעשה את מעשי אבי אל תאמינו לי׃,Hebrew
ואם עשיתי ולא תאמינו לי האמינו נא למעשי למען תדעו ותאמינו כי בי האב ואני בו׃,Hebrew
אז ישובו ויבקשו לתפשו וימלט מידם׃,Hebrew
וילך וישב אל עבר הירדן אל המקום אשר הטביל שם יוחנן בתחלה וישב שם׃,Hebrew
ויבאו אליו רבים ויאמרו הנה יוחנן לא עשה אות אבל כל אשר דבר יוחנן על האיש הזה אמת היה׃,Hebrew
ויאמינו בו רבים במקום ההוא׃,Hebrew
ויהי איש חולה לעזר שמו מבית היני כפר מרים ומרתא אחותה׃,Hebrew
היא מרים אשר משחה את האדון בשמן המר ותנגב את רגליו בשערותיה ועתה לעזר אחיה חלה׃,Hebrew
ותשלחנה אחיותיו אליו לאמר אדני הנה זה אשר אהבת חלה הוא׃,Hebrew
וישמע ישוע ויאמר זאת המחלה איננה למות כי אם לכבוד האלהים למען יכבד בה בן האלהים׃,Hebrew
וישוע אהב את מרתא ואת אחותה ואת לעזר׃,Hebrew
ויהי כשמעו כי חלה ויתמהמה וישב יומים במקום אשר הוא שם׃,Hebrew
מאחרי כן אמר לתלמידיו לכו ונשובה לארץ יהודה׃,Hebrew
ויאמרו אליו תלמידיו רבי עתה זה בקשו היהודים לסקלך ואתה תשוב שמה׃,Hebrew
ויען ישוע הלא שתים עשרה שעות ליום איש כי ילך ביום לא יכשל כי יראה אור העולם הזה׃,Hebrew
אבל ההלך בלילה יכשל כי האור אין בו׃,Hebrew
כזאת דבר ואחרי כן אמר אליהם לעזר ידידנו ישן הוא ואנכי הלך למען אעירנו׃,Hebrew
ויאמרו תלמידיו אדני אם ישן הוא יושע׃,Hebrew
וישוע דבר על מותו והמה חשבו כי על מנוחת השנה דבר׃,Hebrew
אז גלה ישוע את אזנם ויאמר אליהם לעזר מת׃,Hebrew
ושמח אני בגללכם כי לא הייתי שם למען תאמינו ועתה נסעה ונלכה אליו׃,Hebrew
ויאמר תומא הנקרא דידומוס אל התלמידים חבריו נלכה גם אנחנו למען נמות עמו׃,Hebrew
ויבא ישוע וימצאהו זה ארבעה ימים שכב בקבר׃,Hebrew
ובית היני היה קרוב לירושלים כדרך חמש עשרה ריס׃,Hebrew
ורבים מן היהודים באו בית מרתא ומרים לנחם אתהן על אחיהן׃,Hebrew
ויהי כשמע מרתא כי ישוע בא ותצא לקרתו ומרים יושבת בבית׃,Hebrew
ותאמר מרתא אל ישוע אדני אלו היית פה כי אז לא מת אחי׃,Hebrew
וגם עתה ידעתי כי כל אשר תשאל מאת אלהים יתן לך אלהים׃,Hebrew
ויאמר אליה ישוע קום יקום אחיך׃,Hebrew
ותאמר אליו מרתא ידעתי כי יקום בתקומה ביום האחרון׃,Hebrew
ויאמר אליה ישוע אנכי התקומה והחיים המאמין בי יחיה גם כי ימות׃,Hebrew
וכל החי אשר יאמין בי לא ימות לעולם התאמיני זאת׃,Hebrew
ותאמר אליו כן אדני האמנתי כי אתה המשיח בן האלהים הבא לעולם׃,Hebrew
ויהי אחר דברה זאת ותלך ותקרא למרים אחותה בסתר לאמר הנה המורה פה וקרא לך׃,Hebrew
היא שמעה ותמהר לקום ותבא אליו׃,Hebrew
וישוע טרם יבא אל הכפר כי עודנו עמד במקום אשר פגשתו שם מרתא׃,Hebrew
והיהודים אשר באו אל ביתה לנחמה כראותם את מרים כי קמה פתאם ותצא הלכו אחריה באמרם כי הלכה לה אל הקבר לבכות שמה׃,Hebrew
ותבא מרים אל המקום אשר ישוע עמד שם ותרא אתו ותפל לרגליו ותאמר לו אדני אלו היית פה כי אז לא מת אחי׃,Hebrew
ויהי כראות ישוע אתה בכיה וגם היהודים אשר באו אתה בכים ותזעם רוחו ויהי מרעיד׃,Hebrew
ויאמר איפה שמתם אתו ויאמרו אליו אדני בא וראה׃,Hebrew
ויבך ישוע׃,Hebrew
ויאמרו היהודים הנה מה גדלה אהבתו אתו׃,Hebrew
ומקצתם אמרו הפקח עיני העור הלא יכל לעשות שגם זה לא ימות׃,Hebrew
ויוסף עוד ישוע להזעם ברוחו ויבא אל הקבר והוא מערה ואבן על מבואה׃,Hebrew
ויאמר ישוע שאו את האבן מעליה ותאמר אליו מרתא אחות המת אדני הנה כבר באש כי ארבעה ימים לו׃,Hebrew
ויאמר אליה ישוע הלא אמרתי לך כי אם תאמיני תחזי את כבוד האלהים׃,Hebrew
וישאו את האבן אשר המת הושם שם וישוע נשא את עיניו למרום ויאמר אודך אבי כי עניתני׃,Hebrew
ואני ידעתי כי בכל עת תענני אולם בעבור העם הזה אשר סביבותי דברתי למען יאמינו בי כי אתה שלחתני׃,Hebrew
ויהי ככלותו לדבר ויקרא בקול גדול לעזר קום צא׃,Hebrew
ויצא המת וידיו ורגליו כרוכת בתכריכין ופיו לוטים בסודר ויאמר אליהם ישוע התירו אתו וילך לדרכו׃,Hebrew
ורבים מן היהודים אשר באו אל מרים בראותם את אשר עשה ישוע האמינו בו׃,Hebrew
ומקצתם הלכו אל הפרושים ויגידו להם את אשר עשה ישוע׃,Hebrew
אז יקהילו הכהנים הגדולים והפרושים את הסנהדרין ויאמרו מה נעשה כי האיש הלזה עשה אתות הרבה׃,Hebrew
אם נניח לו לעשות כלם יאמינו בו ובאו הרומיים ולקחו גם את אדמתנו וגם את עמנו׃,Hebrew
ואחד מהם קיפא שמו והוא כהן גדול בשנה ההיא אמר אליהם הן לא תדעו מאומה׃,Hebrew
אף לא תתבוננו כי טוב לנו מות איש אחד בעד הגוי מאבד העם כלו׃,Hebrew
וזאת לא דבר מלבו כי אם בהיותו כהן גדול בשנה ההיא נבא כי ישוע ימות בעד העם׃,Hebrew
ולא בעד העם לבד כי אם לקבץ גם את בני אלהים המפזרים והיו לאחדים׃,Hebrew
ויועצו יחדו להמיתו מהיום ההוא והלאה׃,Hebrew
על כן לא התהלך ישוע עוד בתוך היהודים בגלוי כי אם סר משם לארץ הקרובה אל המדבר אל עיר עפרים ויגר שם עם תלמידיו׃,Hebrew
ויקרבו ימי הפסח ליהודים ועם רב עלו מן הארץ ירושלימה לפני הפסח למען יטהרו׃,Hebrew
ויבקשו את ישוע ובעמדם בבית המקדש נדברו לאמר מה תחשבו הכי לא יבוא אל החג׃,Hebrew
והכהנים הגדולים והפרושים גזרו גזרה אשר אם ידע איש את מקומו יודיענו למען יתפשהו׃,Hebrew
וששת ימים לפני חג הפסח בא ישוע לבית היני מקום לעזר אשר העיר אתו מעם המתים׃,Hebrew
ויעשו לו שם משתה בערב ומרתא משרתת ולעזר היה אחד מן המסבים אתו׃,Hebrew
ותקח מרים מרקחת נרד זך ויקר מאד לטרא אחת משקלה ותמשח בה את רגלי ישוע ותנגב את רגליו בשערותיה והבית ימלא ריח המרקחת׃,Hebrew
ויאמר אחד מתלמידיו הוא יהודה בן שמעון איש קריות העתיד למסרו׃,Hebrew
מדוע לא נמכרה המרקחת בשלש מאות דינר ונתן לעניים׃,Hebrew
והוא לא דבר את זאת מחמלתו על העניים כי אם גנב היה וכיס הכסף אתו וישא כל אשר ישימו בו׃,Hebrew
ויאמר ישוע הניחה לה ליום קבורתי צפנה זאת׃,Hebrew
כי העניים תמיד המה עמכם ואני אינני תמיד עמכם׃,Hebrew
וישמעו עם רב ביהודה כי שם הוא ויבאו לא בעבור ישוע לבדו כי אם לראות גם את לעזר אשר העירו מעם המתים׃,Hebrew
וראשי הכהנים התיעצו להרג גם את לעזר׃,Hebrew
כי בגללו באו שמה רבים מן היהודים ויאמינו בישוע׃,Hebrew
ויהי ממחרת כשמוע המון רב אשר באו לחג החג כי יבא ישוע ירושלים׃,Hebrew
ויקחו בידם כפות תמרים ויצאו לקראתו ויריעו לאמר הושע נא ברוך הבא בשם יהוה מלך ישראל׃,Hebrew
וימצא ישוע עיר אחד וירכב עליו כאשר כתוב׃,Hebrew
אל תיראי בת ציון הנה מלכך יבוא לך רכב על עיר בן אתנות׃,Hebrew
וכל זאת לא הבינו תלמידיו בראשונה אך אחרי אשר נתפאר ישוע זכרו כי כן כתוב עליו וכי זאת עשו לו׃,Hebrew
ויעידו העם אשר היו אצלו בקראו אל לעזר לצאת מן הקבר ויער אתו מעם המתים׃,Hebrew
על זאת גם המון העם יצא לקראתו על שמעם כי עשה האות הזה׃,Hebrew
והפרושים דברו איש את אחיו לאמר הראיתם כי הועיל לא תועילו מאומה הנה כל העולם נמשך אחריו׃,Hebrew
ובתוך העלים להשתחות בחג היו אנשים יונים׃,Hebrew
ויקרבו אל פילפוס איש בית צידה אשר בארץ הגליל וישאלו ממנו לאמר אדני לראות את ישוע חפצנו׃,Hebrew
ויבא פילפוס ויגד זאת אל אנדרי ואנדרי ופילפוס הגידו אל ישוע׃,Hebrew
ויען אותם ישוע ויאמר באה השעה שיפאר בן האדם׃,Hebrew
אמן אמן אני אמר לכם אם לא יפל גרגר החטא אל תוך האדמה ומת ישאר לבדו וכאשר מת יעשה פרי הרבה׃,Hebrew
האהב את נפשו יאבדנה והשנא את נפשו בעולם הזה ינצרה לחיי נצח׃,Hebrew
החפץ לשרתני ילך אחרי ובאשר אהיה שם יהיה גם משרתי ואיש אשר ישרתני אתו יכבד אבי׃,Hebrew
עתה נבהלה נפשי ומה אמר הושיעני אבי מן השעה הזאת אך על כן באתי אל השעה הזאת׃,Hebrew
אבי פאר את שמך ותצא בת קול מן השמים גם פארתי וגם אוסיף לפאר׃,Hebrew
והעם העמדים שמה כשמעם אמרו רעם נשמע ואחרים אמרו מלאך דבר אתו׃,Hebrew
ויען ישוע ויאמר לא למעני היה הקול הזה כי אם למענכם׃,Hebrew
עתה משפט בא על העולם הזה עתה ישלך שר העולם הזה חוצה׃,Hebrew
ואני בהנשאי מעל הארץ אמשך כלם אלי׃,Hebrew
וזאת דבר לרמוז אי זה מות הוא עתיד למות׃,Hebrew
ויענו אתו העם ויאמרו הנה שמענו בתורה כי המשיח יכון לעולם ואיך אמרת כי בן האדם צריך להנשא ומי בן האדם הלזה׃,Hebrew
ויאמר אליהם ישוע אך למצער יהיה האור עמכם התהלכו בעוד לכם האור פן ישופכם חשך וההלך בחשך לא ידע אנה הוא הלך׃,Hebrew
בעוד לכם האור האמינו באור למען תהיו בני האור את הדברים האלה דבר ישוע וילך לו ויסתר מפניהם׃,Hebrew
רבים האתות אשר עשה לעיניהם ובכל זאת לא האמינו בו׃,Hebrew
למלאת דבר ישעיהו הנביא אשר אמר יהוה מי האמין לשמעתנו וזרוע יהוה על מי נגלתה׃,Hebrew
על כן לא יכלו להאמין כי עוד אמר ישעיהו׃,Hebrew
השע עיניהם והשמין לבבם פן יראו בעיניהם ולבבם יבין ושבו ורפאתי להם׃,Hebrew
כזאת דבר ישעיהו בראותו את תפארתו וינבא עליו׃,Hebrew
אולם רבים אף מן השרים האמינו בו אך בגלל הפרושים לא הודו למען אשר לא ינדו׃,Hebrew
כי אהבו כבוד אנשים יותר מכבוד האלהים׃,Hebrew
ויקרא ישוע ויאמר המאמין בי לא בי הוא מאמין כי אם בשלח אתי׃,Hebrew
והראה אתי את אשר שלחני הוא ראה׃,Hebrew
אני באתי לאור אל העולם למען כל אשר יאמין בי לא ישב בחשך׃,Hebrew
והשמע את דברי ולא ישמרם אני לא אשפט אתו כי לא באתי לשפט את העולם כי אם להושיע את העולם׃,Hebrew
ואיש אשר יבזני ולא יקח אמרי יש אחד אשר ידין אתו הדבר אשר דברתי הוא ידין אתו ביום האחרון׃,Hebrew
כי אני לא מלבי דברתי כי אם אבי השלח אתי הוא צוני את אשר אמר ואת אשר אדבר׃,Hebrew
ואני ידעתי כי מצותו חיי עולם לכן כל אשר אדבר כאשר אמר אלי אבי כן אני מדבר׃,Hebrew
ולפני חג הפסח כשידע ישוע כי באה שעתו לעבר מן העולם הזה אל אביו כאשר אהב את בחיריו אשר בעולם כן אהבם עד הקץ׃,Hebrew
ויהי אחרי החל הסעודה והשטן נתן בלב יהודה בן שמעון איש קריות למסרו׃,Hebrew
וידע ישוע כי נתן אביו את הכל בידו וכי מאלהים בא ואל אלהים ישוב׃,Hebrew
ויקם מעל השלחן ויפשט את בגדיו ויקח מטפחת ויחגרה׃,Hebrew
ואחר יצק מים בכיור ויחל לרחץ את רגלי תלמידיו ולנגב במטפחת אשר הוא חגור בה׃,Hebrew
ויקרב אל שמעון פטרוס והוא אמר אליו אדני האתה תרחץ את רגלי׃,Hebrew
ויען ישוע ויאמר אליו את אשר אני עשה אינך ידע כעת ואחרי כן תדע׃,Hebrew
ויאמר אליו פטרוס לעולם לא תרחץ את רגלי ויען ישוע אם לא ארחץ אתך אין לך חלק עמי׃,Hebrew
ויאמר אליו שמעון פטרוס אדני לא לבד את רגלי כי אם גם את ידי ואת ראשי׃,Hebrew
ויאמר אליו ישוע המרחץ אין לו לרחץ עוד כי אם את הרגלים כי כלו טהור הוא ואתם טהורים אך לא כלכם׃,Hebrew
כי ידע מי ימסרהו על כן אמר לא כלכם טהורים׃,Hebrew
ויהי אחרי אשר רחץ את רגלים וילבש את בגדיו וישב להסב ויאמר אליהם הידעתם מה הדבר אשר עשיתי לכם׃,Hebrew
אתם קראים לי רב ואדון והיטבתם אשר דברתם כי אני הוא׃,Hebrew
לכן אם אני המורה והאדון רחצתי את רגליכם גם אתם חיבים לרחץ איש את רגלי אחיו׃,Hebrew
כי מופת נתתי לכם למען תעשו גם אתם כאשר עשיתי לכם׃,Hebrew
אמן אמן אני אמר לכם כי העבד איננו גדול מאדניו והשלוח איננו גדול משלחו׃,Hebrew
אם ידעתם זאת אשריכם אם כן תעשו׃,Hebrew
לא על כלכם דברתי יודע אני את אשר בחרתי בהם אך למען ימלא הכתוב אוכל לחמי הגדיל עלי עקב׃,Hebrew
מעתה אני אמר לכם בטרם היותה למען בבואה תאמינו כי אני הוא׃,Hebrew
אמן אמן אני אמר לכם כי כל המקבל את אשר אשלחהו אתי הוא מקבל והמקבל אתי הוא מקבל את שלחי׃,Hebrew
ויהי ככלות ישוע לדבר הדברים האלה ויבהל ברוחו ויעד ויאמר אמן אמן אני אמר לכם כי אחד מכם ימסרני׃,Hebrew
ויתראו תלמידיו ויתמהו איש אל רעהו לדעת על מי דבר׃,Hebrew
ואחד מתלמידיו מסב על חיק ישוע אשר ישוע אהבו׃,Hebrew
וירמז לו שמעון פטרוס לדרש מי הוא זה אשר דבר עליו׃,Hebrew
ויפל על לב ישוע ויאמר אליו אדני מי הוא׃,Hebrew
ויען ישוע הנה זה הוא אשר אטבל פתי לתתו לו ויטבל את פתו ויתן אל יהודה בן שמעון איש קריות׃,Hebrew
ואחרי בלעו בא השטן אל קרבו ויאמר אליו ישוע את אשר תעשה עשה מהרה׃,Hebrew
ומן המסבים לא ידע איש על מה דבר אליו כזאת׃,Hebrew
כי יש אשר חשבו כי אמר אליו ישוע קנה לנו צרכי החג או לתת לאביונים יען אשר כיס הכסף תחת יד יהודה׃,Hebrew
והוא בקחתו את פת הלחם מהר לצאת החוצה ויהי לילה׃,Hebrew
הוא יצא וישוע אמר עתה נתפאר בן האדם והאלהים נתפאר בו׃,Hebrew
אם האלהים נתפאר בו גם האלהים הוא יפארהו בעצמו ובמהרה יפארהו׃,Hebrew
בני עוד מעט מזער אהיה עמכם אתם תבקשוני וכאשר אמרתי אל היהודים כי אל אשר אני הולך לא תוכלו לבוא שמה כן אליכם אמר אני עתה׃,Hebrew
מצוה חדשה אני נתן לכם כי תאהבו איש את אחיו כאשר אהבתי אתכם כן גם אתם איש את אחיו תאהבון׃,Hebrew
בזאת ידעו כלם כי תלמידי אתם בהיות אהבה ביניכם׃,Hebrew
ויאמר אליו פטרוס אדני אנה תלך ויען אתו ישוע אל אשר אני הולך שמה לא תוכל עתה ללכת אחרי אך אחרי כן תלך אחרי׃,Hebrew
ויאמר אליו פטרוס מדוע לא אוכל עתה ללכת אחריך הן נפשי בעד נפשך אתן׃,Hebrew
ויען אתו ישוע הכי תתן נפשך בעד נפשי אמן אמן אני אמר לך בטרם יקרא התרנגל תכחש בי שלש פעמים׃,Hebrew
אל יבהל לבבכם האמינו באלהים ובי האמינו׃,Hebrew
בבית אבי מעונות רבות ואם לא כן הוא כי עתה הגדתי לכם הנני הלך להכין מקום לכם׃,Hebrew
והיה כי הלכתי והכינותי לכם מקום שוב אשוב ולקחתי אתכם אלי למען באשר אהיה שם תהיו גם אתם׃,Hebrew
ואל אשר אני הולך שמה ידעתם ואת הדרך ידעתם׃,Hebrew
ויאמר אליו תומא אדני לא ידענו אנה אתה הלך ואיככה נדע את הדרך׃,Hebrew
ויאמר אליו ישוע אנכי הנני הדרך והאמת והחיים לא יבא איש אל האב כי אם על ידי׃,Hebrew
לו ידעתם אתי גם את אבי ידעתם ומעתה ידעתם אתו וראיתם אתו׃,Hebrew
ויאמר אליו פילפוס אדני הראנו נא את האב ודי לנו׃,Hebrew
ויאמר אליו ישוע זה כמה ימים אנכי אתכם ואתה פילפוס הטרם תדעני הראה אתי ראה את האב ולמה זה תאמר הראנו את האב׃,Hebrew
האינך מאמין כי אנכי באבי ואבי בי הוא הדברים אשר אדבר אליכם לא מנפשי אנכי דבר כי אבי השכן בקרבי הוא עשה את המעשים׃,Hebrew
האמינו לי כי אנכי באבי ואבי בי הוא ואם לא אך בגלל המעשים האמינו לי׃,Hebrew
אמן אמן אני אמר לכם המאמין בי יעשה גם הוא את המעשים אשר אנכי עשה וגדלות מאלה יעשה כי אני הולך אל אבי׃,Hebrew
וכל אשר תשאלו בשמי אעשנו למען יכבד האב בבנו׃,Hebrew
כי תשאלו דבר בשמי אני אעשנו׃,Hebrew
אם אהבתם אתי את מצותי תשמרו׃,Hebrew
ואני אשאלה מאבי והוא יתן לכם פרקליט אחר אשר ישכן אתכם לנצח׃,Hebrew
את רוח האמת אשר לא יכל העולם להשיגו באשר לא יראהו ולא ידעהו ואתם ידעתם אתו כי אתכם שכן הוא אף יהיה בתוככם׃,Hebrew
לא אעזבכם יתומים אבואה אליכם׃,Hebrew
עוד מעט והעולם לא יוסיף לראות אתי ואתם תראוני כי חי אני וגם אתם חיה תחיו׃,Hebrew
והיה ביום ההוא ידוע תדעו כי אני באבי ואתם בי ואני בכם׃,Hebrew
מי אשר מצותי אתו וינצרן זה הוא אשר יאהבני ואהבי אהוב הוא לאבי ואני אהבהו ואליו אתודע׃,Hebrew
ויאמר אליו יהודה לא יהודה איש קריות אדני מה הוא זה כי תחפץ להתודע אלינו ולא לעולם׃,Hebrew
ויען ישוע ויאמר אליו איש כי יאהבני ישמר את דברי ואבי יאהב אתו ונבואה אליו ונשים אצלו מעונתנו׃,Hebrew
ואשר לא יאהבני הוא לא ישמר את דברי והדבר אשר שמעתם לא שלי הוא כי אם של אבי אשר שלחני׃,Hebrew
את אלה דברתי אליכם בעוד היותי עמכם׃,Hebrew
והפרקליט תוח הקדש אשר ישלחנו אבי בשמי הוא ילמדכם את כל ויזכירכם את כל אשר הגדתי לכם׃,Hebrew
שלום אניח לכם את שלומי אתן לכם לא כאשר יתן העולם אנכי נתן לכם אל יבהל לבבכם ואל יחת׃,Hebrew
הלא שמעתם כי אמרתי אליכם אלך לי ואשובה אליכם אם אהב תאהבוני כי עתה תשמחו באמרי לכם כי הלך אני אל האב כי אבי גדול ממני׃,Hebrew
ועתה הנה הגדתי זאת לכם בטרם היותה למען בבואה תאמינו׃,Hebrew
לא ארבה עוד אמרים עמכם כי יבוא שר העולם הזה ובי אין לו מאומה׃,Hebrew
אך למען ידע העולם כי את אבי אני אהב וכאשר צוני אבי כן אני עשה קומו ונלכה מזה׃,Hebrew
אנכי הגפן האמתית ואבי הוא הכרם׃,Hebrew
כל שריג בי אשר איננו עשה פרי יסירנו ואשר יעשה פרי יטהרנו להרבות את פריו׃,Hebrew
אתם כעת מטהרים בעבור דברי אשר דברתי אליכם׃,Hebrew
עמדו בי ואני בכם כאשר השריג בל יעשה פרי מאליו אם לא יעמד בגפן כן גם אתם אם לא תעמדו בי׃,Hebrew
אנכי הוא הגפן ואתם השריגים העמד בי ואני בו הוא יעשה פרי לרב כי בלעדי לא תוכלון עשות מאומה׃,Hebrew
איש אשר לא יעמד בי השלך כשריג החוצה וייבש וילקטום וישליכום אל תוך האש והיה לבער׃,Hebrew
והיה אם תעמדו בי ודברי יהיו בכם ככל חפצכם תשאלו ויעשה לכם׃,Hebrew
בזאת נכבד אבי בעשותכם פרי לרב והייתם לי לתלמידים׃,Hebrew
כאשר אהבני אבי אהבתי אתכם גם אני ואתם עמדו באהבתי׃,Hebrew
אם תשמרו את מצותי תעמדו באהבתי כאשר שמרתי גם אני את מצות אבי ועמדתי באהבתו׃,Hebrew
את אלה דברתי אליכם בעבור תהיה שמחתי בכם ותמלא שמחתכם׃,Hebrew
הנה זאת מצותי כי תאהבון איש את אחיו כאשר אהבתיכם׃,Hebrew
אין לאיש אהבה יתרה מתתו את נפשו בעד ידידיו׃,Hebrew
ואתם ידידי אתם אם תעשו את אשר אני מצוה אתכם׃,Hebrew
לא אקרא לכם עוד עבדים כי העבד איננו ידע את אשר יעשה אדניו כי אם אמרתי ידידי אתם כי כל אשר שמעתי מאת אבי הודעתי אתכם׃,Hebrew
לא אתם בחרתם בי כי אם אנכי בחרתי בכם והפקדתי אתכם ללכת ולעשות פרי ופריכם יקום והיה כל אשר תשאלו מאבי בשמי יתן לכם׃,Hebrew
את אלה אני מצוה אתכם למען תאהבון איש את אחיו׃,Hebrew
אם העולם שנא אתכם דעו כי אתי שנא ראשונה׃,Hebrew
אלו מן העולם הייתם כי אז אהב העולם את אשר לו ויען כי אינכם מן העולם כי אם בחרתי אתכם מתוך העולם לכן העולם ישנא אתכם׃,Hebrew
זכרו את דברי אשר דברתי אליכם העבד איננו גדול מאדניו אם רדפו אתי גם אתכם ירדפו אם שמרו את דברי גם את דברכם ישמרו׃,Hebrew
אבל כל זאת יעשו לכם בעבור שמי כי לא ידעו את שלחי׃,Hebrew
לולא באתי ודברתי אליהם לא היה בהם חטא ועתה לא יוכלון להתנצל על חטאתם׃,Hebrew
השנא אתי ישנא גם את אבי׃,Hebrew
לולא עשיתי בתוכם את המעשים אשר איש זולתי לא עשה לא היה בהם חטא ועתה ראו וישנאו גם אתי גם את אבי׃,Hebrew
אך למלאת דבר הכתוב בתורתם שנאת חנם שנאוני׃,Hebrew
ובבוא הפרקליט אשר אשלחנו לכם מאת אבי רוח האמת היוצא מאת אבי הוא יעיד עלי׃,Hebrew
וגם אתם תעידו כי מראש הייתם עמדי׃,Hebrew
את אלה דברתי אליכם למען לא תכשלו׃,Hebrew
הנה ינדו אתכם ואף באה השעה אשר כל הרג אתכם ידמה להקריב עבודה לאלהים׃,Hebrew
וכזאת יעשו לכם יען גם את אבי וגם אתי לא ידעו׃,Hebrew
אבל הגדתי לכם את אלה למען אשר בבא השעה תזכרום כי אנכי אמרתי אליכם וכאלה לא אמרתי אליכם מראש כי הייתי עמכם׃,Hebrew
ועתה הלך אנכי אל שלחי ולא ישאלני איש מכם אנה תלך׃,Hebrew
אך על דברי את אלה אליכם מלא לבבכם עצבת׃,Hebrew
אולם האמת אגיד לכם כי לכתי אך טוב לכם כי אם לא אלך לא יבא אליכם הפרקליט ואם אלך אשלחהו אליכם׃,Hebrew
והיה בבאו יוכיח את העולם על דבר החטא והצדק והמשפט׃,Hebrew
על החטא כי לא האמינו בי׃,Hebrew
ועל הצדק כי אלך אל אבי ולא תוסיפו לראות אתי׃,Hebrew
ועל המשפט כי נדון שר העולם הזה׃,Hebrew
עוד רבות לי להגיד לכם אך לא תוכלון שאת עתה׃,Hebrew
ורוח האמת בבאו הוא ידריך אתכם אל כל האמת כי לא ידבר מעצמו כי אם אשר ישמע ידבר והאתיות יגיד לכם׃,Hebrew
הוא יפארני כי משלי יקח ויגיד לכם׃,Hebrew
כל אשר לאבי לי הוא על כן אמרתי כי משלי יקח ויגיד לכם׃,Hebrew
הן מעט ולא תראוני ועוד מעט ותחזוני כי אני הלך אל אבי׃,Hebrew
ומקצת תלמידיו נדברו איש אל אחיו לאמר מה זה אמר אלינו הן מעט ולא תראוני ועוד מעט ותחזוני ואמרו אני הלך אל אבי׃,Hebrew
ויאמרו מה זה אשר אמר מעט לא ידענו מה דבר׃,Hebrew
וידע ישוע כי עם לבבם לשאל אתו ויאמר אליהם העל זאת אתם דרשים ביניכם כי אמרתי הן מעט ולא תראוני ועוד מעט ותחזוני׃,Hebrew
אמן אמן אני אמר לכם כי אתם תבכו ותילילו והעולם ישמח הן אתם תעצבו אכן עצבכם יהפך לששון׃,Hebrew
האשה בלדתה עצב לה כי באה עתה ואחרי ילדה את הילד לא תזכר עוד את עצבונה משמחתה כי אדם נולד לעולם׃,Hebrew
וגם אתם כעת תתעצבו אך אשוב אראה אתכם ושש לבכם ואין לקח שמחתכם מכם׃,Hebrew
וביום ההוא לא תשאלוני דבר אמן אמן אני אמר לכם כי כל אשר תשאלו מאת אבי בשמי יתננו לכם׃,Hebrew
עד עתה לא שאלתם דבר בשמי שאלו ותקחו למען תמלא שמחתכם׃,Hebrew
את אלה דברתי אליכם במשלים אכן שעה באה ולא אדבר עוד אליכם במשלים כי אם ברור אמלל לכם על אבי׃,Hebrew
ביום ההוא תשאלו בשמי ואינני אמר לכם כי אני אעתיר לאבי בעדכם׃,Hebrew
כי אבי גם הוא אהב אתכם עקב אשר אהבתוני והאמנתם כי מאת אלהים יצאתי׃,Hebrew
מאת האב יצאתי ואבא לעולם אשובה אעזב את העולם ואלך אל אבי׃,Hebrew
ויאמרו אליו תלמידיו הנה כעת ברור תמלל ולא תמשל משל׃,Hebrew
עתה ידענו כי כל ידעת ולא תצטרך כי ישאלך איש בזאת נאמין כי מאת אלהים יצאת׃,Hebrew
ויען אתם ישוע עתה תאמינו׃,Hebrew
הנה שעה באה ועתה זה הגיעה ונפצותם איש איש לביתו ואתי תעזבו לבדי ואינני לבדי כי אבי עמדי׃,Hebrew
את אלה דברתי אליכם למען בי יהיה לכם שלום בעולם יהיה לכם עני אך יאמץ לבבכם אני נצחתי את העולם׃,Hebrew
את אלה דבר ישוע וישא עיניו השמימה ויאמר אבי הנה באה השעה פאר את בנך למען גם בנך יפארך׃,Hebrew
כאשר נתת לו השלטן על כל בשר למען יתן חיי עולמים לכל אשר נתת לו׃,Hebrew
ואלה הם חיי העולמים לדעת אתך אשר אתה לבדך אל אמת ואת ישוע המשיח אשר שלחת׃,Hebrew
אני פארתיך בארץ כליתי פעלך אשר צויתני לעשות׃,Hebrew
ועתה פארני אתה אבי עמך בכבוד אשר היה לי עמך טרם היות העולם׃,Hebrew
את שמך הודעתי לבני האדם אשר נתתם לי מתוך העולם לך היו ולי נתת אתם ואת דברך נצרו׃,Hebrew
ועתה ידעו כי כל אשר נתת לי מעמך הוא׃,Hebrew
כי הדברים אשר נתת לי נתתי להם והם קבלום ויכירו באמת כי מעמך יצאתי ויאמינו כי אתה שלחתני׃,Hebrew
אני בעדם אעתיר לך לא בעד העולם אעתיר כי אם בעד אלה אשר נתת לי כי לך המה׃,Hebrew
וכל אשר לי לך הוא ושלך שלי ונתפארתי בהם׃,Hebrew
ואני אינני עוד בעולם והם בעולם המה ואני בא אליך אבי הקדוש נצר בשמך את אשר נתתם לי למען יהיו אחד כמנו׃,Hebrew
בהיותי עמהם בעולם אני נצרתי אתם בשמך את אשר נתתם לי שמרתי ולא אבד מהם איש זולתי בן האבדון למלאת דבר הכתוב׃,Hebrew
ועתה הנני בא אליך ואלה אני מדבר בעולם למען תמלא להם שמחתי בקרבם׃,Hebrew
אני נתתי להם את דברך והעולם שנא אתם יען כי לא מן העולם המה כאשר גם אנכי לא מן העולם אני׃,Hebrew
ולא אעתיר לך אשר תקחם מן העולם רק שתצרם מן הרע׃,Hebrew
מן העולם אינמו כאשר גם אנכי אינני מן העולם׃,Hebrew
קדש אתם באמתך דברך אמת הוא׃,Hebrew
כאשר אתה שלחת אתי אל העולם כן גם אני שלחתי אתם אל העולם׃,Hebrew
והתקדשתי בעדם למען יהיו גם הם מקדשים באמת׃,Hebrew
אולם לא לבד בעד אלה אנכי מעתיר לך כי אם גם בעד המאמינים בי על פי דברם׃,Hebrew
למען יהיו כלם אחד כאשר אתה אבי בי אתה ואני בך והיו גם המה בנו כאשר למען יאמין העולם כי אתה שלחתני׃,Hebrew
ואני נתתי להם את הכבוד אשר נתת לי למען יהיו אחד כאשר אנחנו אחד נחנו׃,Hebrew
אני בהם ואתה בי למען יהיו משלמים לאחד ולמען ידע העולם כי אתה שלחתני ואהבת אתם כאשר אהבתני׃,Hebrew
אבי חפצתי כי גם הם אשר נתתם לי יהיו עמי באשר אהיה אני למען יחזו את כבודי אשר נתת לי כי אהבתני לפני מוסדות עולם׃,Hebrew
אבי הצדיק הן העולם לא ידעך ואני ידעתיך ואלה הכירו כי אתה שלחתני׃,Hebrew
ואני הודעתים את שמך ואוסיף להודיעם למען תהיה בם האהבה אשר אהבתני ואני אהיה בהם׃,Hebrew
ויהי ככלות ישוע לדבר את הדברים האלה ויצא החוצה עם תלמידיו מעבר לנחל קדרון ושם גן ויבא בו הוא ותלמידיו׃,Hebrew
וגם יהודה מוסרו ידע את המקום כי פעמים רבות נועד שמה ישוע עם תלמידיו׃,Hebrew
ויקח יהודה את הגדוד ומשרתים מאת הכהנים הגדולים והפרושים ויבא שמה בנרות ובלפידים ובכלי נשק׃,Hebrew
וישוע ידע את כל אשר יבא עליו ויצא ויאמר אליהם את מי תבקשו׃,Hebrew
ויענו ויאמרו את ישוע הנצרי ויאמר אליהם ישוע אני הוא וגם יהודה מוסרו עמד אצלם׃,Hebrew
ויהי בדבר ישוע אליהם אני הוא ויסגו אחור ויפלו ארצה׃,Hebrew
ויסף וישאל אתם את מי תבקשו ויאמרו את ישוע הנצרי׃,Hebrew
ויען ישוע הלא אמרתי לכם אני הוא לכן אם אתי תבקשו הניחו לאלה וילכו׃,Hebrew
למלאת הדבר אשר אמר מאלה אשר נתת לי לא אבד לי אף אחד׃,Hebrew
ולשמעון פטרוס חרב וישלפה ויך את עבד הכהן הגדול ויקצץ את אזנו הימנית ושם העבד מלכוס׃,Hebrew
ויאמר ישוע אל פטרוס השב חרבך אל נדנה הכי לא אשתה את הכוס אשר נתן לי אבי׃,Hebrew
אז תפשו הגדוד ושר האלף ומשרתי היהודים את ישוע ויאסרהו׃,Hebrew
ויוליכהו בראשונה אל חנן והוא חתן קיפא אשר שמש בכהנה גדולה בשנה ההיא׃,Hebrew
הוא קיפא אשר יעץ את היהודים כי טוב אשר איש אחד יאבד בעד כל העם׃,Hebrew
ושמעון פטרוס ותלמיד אחר הלכו אחרי ישוע והתלמיד ההוא היה נודע לכהן הגדול ויבא עם ישוע לחצר הכהן הגדול׃,Hebrew
ופטרוס עמד מחוץ לפתח ויצא התלמיד האחר המידע לכהן הגדול וידבר אל השערת ויבא את פטרוס פנימה׃,Hebrew
ותאמר האמה השערת אל פטרוס הלא גם אתה מתלמידי האיש הזה ויאמר אינני׃,Hebrew
והעבדים והמשרתים בערו אש גחלים כי עת קר היתה ויעמדו שם ויתחממו וגם פטרוס עמד עמם ומתחמם׃,Hebrew
וישאל הכהן הגדול את ישוע על תלמידיו ועל לקחו׃,Hebrew
ויען אתו ישוע אנכי בגלוי דברתי אל העולם ותמיד למדתי בבית הכנסת ובבית המקדש אשר כל היהודים נקהלים שמה ולא דברתי דבר בסתר׃,Hebrew
ומה תשאל אתי שאל נא את השמעים מה שדברתי אליהם הנם יודעים את אשר אמרתי׃,Hebrew
ויהי כדברו הדברים האלה ויך אחד המשרתים העמד שמה את ישוע על הלחי ויאמר הכזאת תענה את הכהן הגדול׃,Hebrew
ויען אותו ישוע אם רעה דברתי תנה עד כי רעה היא ואם טוב מדוע תסטרני׃,Hebrew
וישלחהו חנן אסור בזקים אל קיפא הכהן הגדול׃,Hebrew
ושמעון פטרוס עמד ומתחמם ויאמרו אליו הלא גם אתה מתלמידיו ויכחש ויאמר אינני׃,Hebrew
ויאמר איש מעבדי הכהן הגדול והוא מודע לאשר קצץ פטרוס את אזנו הלא ראיתיך עמו בתוך הגן׃,Hebrew
ויסף פטרוס לכחש ופתאם קרא התרנגול׃,Hebrew
ויוליכו את ישוע מבית קיפא אל בית המשפט ויהי בבקר השכם והמה לא נכנסו אל בית המשפט למען אשר לא יטמאו כי אם יאכלו את הפסח׃,Hebrew
ויצא פילטוס אליהם ויאמר על מה תאשימו את האיש הזה׃,Hebrew
ויענו ויאמרו אליו לולא היה זה עשה רע כי עתה לא הסגרנהו אליך׃,Hebrew
ויאמר אליהם פילטוס קחהו אתם עמכם ועשו משפטו כתורתכם ויאמרו אליו היהודים אין לנו רשיון להמית איש׃,Hebrew
למלאת דבר ישוע אשר דבר לרמז אי זה מות עתיד הוא למות׃,Hebrew
וישב פילטוס אל בית המשפט ויקרא אל ישוע ויאמר אליו האתה הוא מלך היהודים׃,Hebrew
ויען אתו ישוע המלבך תדבר זאת או אחרים הגידו לך עלי׃,Hebrew
ויען פילטוס האף אנכי יהודי הלא עמך וראשי הכהנים הסגירוך אלי מה עשית׃,Hebrew
ויען ישוע מלכותי איננה מן העולם הזה אם היתה מלכותי מן העולם הזה כי אז נלחמו לי משרתי לבלתי המסר ביד היהודים ועתה מלכותי איננה מפה׃,Hebrew
ויאמר אליו פילטוס אם כן אפוא מלך אתה ויען ישוע אתה אמרת כי מלך אנכי לזה נולדתי ולזה באתי בעולם להעיד לאמת כל אשר הוא מן האמת ישמע בקולי׃,Hebrew
ויאמר אליו פילטוס מה היא האמת ואחרי דברו זאת יצא שנית אל היהודים ויאמר אליהם אני לא מצאתי בו כל עון׃,Hebrew
הן מנהג הוא בכם כי אשלח לכם איש אחד חפשי בפסח היש את נפשכם כי אשלח לכם את מלך היהודים׃,Hebrew
ויוסיפו ויצעקו לאמר לא את האיש הזה אלא את בר אבא ובר אבא היה מרצח׃,Hebrew
אז לקח פילטוס את ישוע וייסרהו בשוטים׃,Hebrew
וישרגו אנשי הצבא עטרת קצים וישימו אתו על ראשו ויעטהו לבוש ארגמן׃,Hebrew
ויאמרו שלום לך מלך היהודים ויכהו על הלחי׃,Hebrew
ויצא פילטוס עוד החוצה ויאמר אליהם הנני מוציא אתו אליכם למען תדעו כי לא מצאתי בו כל עון׃,Hebrew
וישוע יצא החוץ ועליו עטרת הקצים ולבוש הארגמן ויאמר אליהם פילטוס הנה האדם׃,Hebrew
ויהי כאשר ראהו הכהנים הגדולים והמשרתים ויצעקו לאמר הצלב הצלב ויאמר אליהם פילטוס קחהו אתם והצליבהו כי אנכי לא מצאתי בו אשמה׃,Hebrew
ויענו היהודים תורה יש לנו ועל פי תורתנו חיב מות הוא כי עשה עצמו לבן אלהים׃,Hebrew
ויהי כשמע פילטוס את הדבר הזה ויאסף לרא עוד׃,Hebrew
וישב ויבא אל בית המשפט ויאמר אל ישוע מאין אתה ולא השיבו ישוע דבר׃,Hebrew
ויאמר אליו פילטוס אלי לא תדבר הלא ידעת כי יש לאל ידי לצלבך ויש לאל ידי לשלחך׃,Hebrew
ויען ישוע לא היתה לך רשות עלי לולא נתן לך מלמעלה לכן עון המסגיר אתי אליך גדול מעונך׃,Hebrew
אז יבקש פילטוס לשלחו והיהודים צעקו ויאמרו אם תשלח את זה אינך אהב לקיסר כי כל המתנשא להיות מלך מרד הוא בקיסר׃,Hebrew
ויהי כשמע פילטוס את הדבר הזה הוציא את ישוע החוצה וישב על כסא המשפט במקום הנקרא בשם רצפה ובלשונם גבתא׃,Hebrew
ואז היתה הכנת הפסח והשעה כשעה הששית ויאמר אל היהודים הנה מלככם והם צעקו טול טול צלב אתו׃,Hebrew
ויאמר אליהם פילטוס הצלב אצלב את מלככם ויענו ראשי הכהנים אין לנו מלך כי אם הקיסר׃,Hebrew
אז מסרו אליהם להצליבו ויקחו את ישוע ויוליכהו׃,Hebrew
וישא את צלבו ויצא אל המקום הנקרא מקום הגלגלת ובלשונם גלגלתא׃,Hebrew
ויצלבו אתו שמה ושני אנשים אחרים עמו מזה אחד ומזה אחד וישוע בתוך׃,Hebrew
ופילטוס כתב על לוח וישם על הצלב וזה מכתבו ישוע הנצרי מלך היהודים׃,Hebrew
ויהודים רבים קראו את המכתב הזה כי המקום אשר נצלב שם ישוע היה קרוב אל העיר והמכתב היה בלשון עבר יון ורומי׃,Hebrew
ויאמרו ראשי כהני היהודים אל פילטוס אל נא תכתב מלך היהודים כי אם אשר אמר אני מלך היהודים׃,Hebrew
ויען פילטוס ויאמר את אשר כתבתי כתבתי׃,Hebrew
ויהי כאשר צלבו אנשי הצבא את ישוע ויקחו את בגדיו ויחלקום לארבעה חלקים לאיש איש חלק אחד וגם את כתנתו והכתנת לא היתה תפורה כי אם מעשה ארג מלמעלה ועד קצה׃,Hebrew
ויאמרו איש אל אחיו אל נא נקרעה לקרעים אך נפיל עליה גורל למי תהיה למלאת דבר הכתוב יחלקו בגדי להם ועל לבושי יפילו גורל ויעשו כן אנשי הצבא׃,Hebrew
ועל יד צלב ישוע עמדו אמו ואחות אמו מרים אשת קלופס ומרים המגדלית׃,Hebrew
וירא ישוע את אמו ואת תלמידו אשר אהב עמדים אצלו ויאמר אל אמו אשה הנה זה בנך׃,Hebrew
ואחר אמר אל תלמידו הנה זאת אמך ומן השעה ההיא אסף אתה התלמיד אל ביתו׃,Hebrew
ויהי מאחרי כן כאשר ידע ישוע כי עתה זה כלה הכל למען ימלא הכתוב כלו אמר צמאתי׃,Hebrew
ושם כלי מלא חמץ ויטבלו ספוג בחמץ וישימהו על אזוב ויקריבהו אל פיו׃,Hebrew
ויקח ישוע את החמץ ויאמר כלה ויט את ראשו ויפקד את רוחו׃,Hebrew
ולמען לא תשארנה הגויות על הצלב ביום השבת כי ערב שבת היה וגדול יום השבת ההוא שאלו היהודים מן פילטוס לשבר את שוקיהם ולהוריד אתם׃,Hebrew
ויבאו אנשי הצבא וישברו את שוקי הראשון והשני הנצלבים עמו׃,Hebrew
ויבאו אל ישוע ובראתם כי כבר מת לא שברו את שוקיו׃,Hebrew
אך אחד מאנשי הצבא דקר בחנית את צדו וכרגע יצא דם ומים׃,Hebrew
והראה זאת העיד ועדותו נאמנה והוא יודע כי האמת יגיד למען גם אתם תאמינו׃,Hebrew
כי כל זאת היתה למלאת הכתוב ועצם לא תשברו בו׃,Hebrew
ועוד כתוב אחר אמר והביט אליו את אשר דקרו׃,Hebrew
ויהי אחרי כן בא יוסף הרמתי והוא תלמיד ישוע אך בסתר מפני היהודים וישאל מאת פילטוס אשר יתנהו לשאת את גופת ישוע וינח לו פילטוס ויבא וישא את גופת ישוע׃,Hebrew
ויבא גם נקדימון אשר בא לפנים בלילה אל ישוע ויבא ערוב מר ואהלות כמאה ליטרין׃,Hebrew
ויקחו את גופת ישוע ויחתלוה בתכריכין עם הבשמים כאשר נהגים היהודים לקבר את מתיהם׃,Hebrew
ובמקום אשר נצלב שם היה גן ובגן קבר חדש אשר לא הושם בו איש עד עתה׃,Hebrew
שם שמו את ישוע כי ערב שבת היה ליהודים והקבר קרוב׃,Hebrew
ויהי באחד בשבת לפנות הבקר בעוד חשך ותבא מרים המגדלית אל הקבר ותרא את האבן מוסרה מעל הקבר׃,Hebrew
ותרץ ותבא אל שמעון פטרוס ואל התלמיד האחר אשר חשק בו ישוע ותאמר אליהם הנה נשאו את האדון מקברו ולא ידענו איפה הניחהו׃,Hebrew
ויצא פטרוס והתלמיד האחר וילכו אל הקבר׃,Hebrew
וירוצו שניהם יחדו וימהר התלמיד האחר לרוץ ויעבר את פטרוס ויבא ראשונה אל הקבר׃,Hebrew
וישקף אל תוכו וירא את התכריכין מנחים אך לא בא פנימה׃,Hebrew
ויבא שמעון פטרוס אחריו והוא נכנס אל הקבר וירא את התכריכין מנחים׃,Hebrew
והסודר אשר היתה על ראשו איננה מנחת אצל התכריכין כי אם מקפלת לבדה במקומה׃,Hebrew
ויבא שמה גם התלמיד האחר אשר בא ראשונה אל הקבר וירא ויאמן׃,Hebrew
כי לא הבינו עד עתה את הכתוב אשר קום יקום מעם המתים׃,Hebrew
וישובו התלמידים וילכו אל ביתם׃,Hebrew
ומרים עמדה בוכיה מחוץ לקבר ויהי בבכותה ותשקף אל תוך הקבר׃,Hebrew
ותרא שני מלאכים לבושי לבנים ישבים במקום אשר שמו שם את גופת ישוע אחד מראשותיו ואחד מרגלותיו׃,Hebrew
ויאמרו אליה אשה למה תבכי ותאמר אליהם כי נשאו מזה את אדני ולא ידעתי איפה הניחהו׃,Hebrew
ויהי בדברה זאת ותפן אחריה ותרא את ישוע עמד ולא ידעה כי הוא ישוע׃,Hebrew
ויאמר אליה ישוע אשה למה תבכי את מי תבקשי והיא חשבה כי הוא שמר הגן ותאמר אליו אדני אם אתה נשאת אתו מזה הגידה נא לי איפה הנחתו ולקחתיו משם׃,Hebrew
ויאמר אליה ישוע מרים ותפן ותאמר אליו רבוני הוא מורה׃,Hebrew
ויאמר אליה ישוע אל תגעי בי כי עוד לא עליתי אל אבי אך לכי נא אל אחי ואמרי אליהם אני עלה אל אבי ואביכם ואל אלהי ואלהיכם׃,Hebrew
ותבא מרים המגדלית ותספר אל התלמידים כי ראתה את האדון וכזאת דבר אליה׃,Hebrew
ויהי לעת ערב ביום ההוא והוא אחד בשבת כאשר נסגרו דלתות הבית אשר נקבצו שם התלמידים מיראת היהודים ויבא ישוע ויעמד ביניהם ויאמר אליהם שלום לכם׃,Hebrew
ובדברו זאת הראה אתם את ידיו ואת צדו וישמחו התלמידים בראותם את האדון׃,Hebrew
ויסף ישוע לדבר אליהם שלום לכם כאשר שלח אתי האב כן אנכי שלח אתכם׃,Hebrew
ויהי בדברו זאת ויפח בהם ויאמר אליהם קחו לכם את רוח הקדש׃,Hebrew
והיה כל אשר תסלחו את חטאתם ונסלח להם ואשר תאשימו יאשמו׃,Hebrew
ותומא אחד משנים העשר הנקרא דידומוס לא היה בתוכם כבוא ישוע׃,Hebrew
ויגידו לו התלמידים הנשארים ראה ראינו את האדון ויאמר אליהם אם לא אראה בידיו את רשם המסמרות ואשים את אצבעתי במקום המסמרות ואשים את ידי בצדו לא אאמין׃,Hebrew
ויהי מקצה שמונת ימים ותלמידיו שנית פנימה ותומא עמהם ויבא ישוע והדלתות מסגרות ויעמד ביניהם ויאמר שלום לכם׃,Hebrew
ואחר אמר אל תומא שלח אצבעך הנה וראה את ידי ושלח את ידך הנה ושים בצדי ואל תהי חסר אמונה כי אם מאמין׃,Hebrew
ויען תומא ויאמר אליו אדני ואלהי׃,Hebrew
ויאמר אליו ישוע יען ראית אתי האמנת אשרי המאמינים ואינם ראים׃,Hebrew
והנה גם אתות אחרים רבים עשה ישוע לעיני תלמידיו אשר לא נכתבו בספר הזה׃,Hebrew
אך אלה נכתבו למען תאמינו כי ישוע הוא המשיח בן אלהים ולמען יהיו לכם המאמינים חיי עולם בשמו׃,Hebrew
ויהי אחרי כן ויסף ישוע הגלות אל תלמידיו על ים טיבריה וכה נגלה אליהם׃,Hebrew
שמעון פטרוס ותומא הנקרא דידומוס ונתנאל מקנה אשר בארץ הגליל ובני זבדי ועוד שנים אחרים מתלמידיו ישבו יחדו׃,Hebrew
ויאמר אליהם שמעון פטרוס הנני הלך לדיג ויאמרו אליו גם אנחנו נלך עמך ויצאו וימהרו לרדת אל האניה ובלילה ההוא לא אחזו מאומה׃,Hebrew
הבקר אור וישוע עמד על שפת הים ולא ידעו התלמידים כי ישוע הוא׃,Hebrew
ויאמר אליהם ישוע בני היש לכם אכל מאומה ויענו אתו אין׃,Hebrew
ויאמר להם השליכו המכמרת מימין לאניה ותמצאו וישליכו ולא יכלו עוד למשך אתה מרב הדגים׃,Hebrew
ויאמר התלמיד ההוא אשר ישוע אהבו אל פטרוס זה הוא האדון ויהי כשמע שמעון פטרוס כי הוא האדון ויחגר את מעילו כי עירום היה ויתנפל אל הים׃,Hebrew
והתלמידים הנשארים באו בספינה כי לא הרחיקו מן היבשה כי אם כמאתים אמה וימשכו את המכמרת עם הדגים׃,Hebrew
ויהי כצאתם אל היבשה ויראו שם גחלי אש ערוכים ודגים עליהם ולחם לאכל׃,Hebrew
ויאמר אליהם ישוע הביאו הלם מן הדגים אשר אחזתם עתה׃,Hebrew
ויעל שמעון פטרוס וימשך את המכמרת אל היבשה והיא מלאה דגים גדולים מאה וחמשים ושלשה ולא נקרעה המכמרת אף כי רבים היו׃,Hebrew
ויאמר אליהם ישוע באו ברו לחם ואין גם אחד בתלמידים אשר מלאו לבו לשאל אתו מי אתה כי ידעו אשר הוא האדון׃,Hebrew
ויבא ישוע ויקח את הלחם ויתן להם וגם את הדגים׃,Hebrew
וזאת היא הפעם השלישית אשר נגלה ישוע אל תלמידיו אחרי קומו מעם המתים׃,Hebrew
ויהי אחרי אכלם אמר ישוע אל שמעון פטרוס שמעון בן יונה התאהב אתי יותר מאלה ויאמר אליו כן אדני אתה ידעת כי אהבתיך ויאמר אליו רעה את טלאי׃,Hebrew
ויאמר אליו עוד הפעם שמעון בן יונה התאהב אתי ויאמר אליו כן אדני אתה ידעת כי אהבתיך ויאמר אליו נהג את צאני׃,Hebrew
ויאמר אליו פעם שלישית שמעון בן יונה התאהב אתי ויתעצב פטרוס על כי אמר אליו בשלישית התאהב אתי ויאמר אליו אדני את כל אתה יודע וידעת כי אהבתיך ויאמר אליו ישוע רעה את צאני׃,Hebrew
אמן אמן אני אמר לך בהיותך צעיר לימים אתה חגרת את עצמך ותלך אל אשר חפצת והיה כאשר תזקן ופרשת כפיך ואחר יחגרך ונשאך אל אשר לא תחפץ׃,Hebrew
וכל זאת דבר לרמז על המיתה אשר יכבד בה את האלהים ויהי ככלותו לדבר ויאמר אליו לך אחרי׃,Hebrew
ויפן פטרוס וירא את התלמיד אשר ישוע אהבו הלך אחריהם הוא הנפל על לבו בעת הסעודה וגם שאל אדני מי הוא זה אשר ימסרך׃,Hebrew
ויהי בראות אתו פטרוס ויאמר אל ישוע אדני וזה מה הוא׃,Hebrew
ויאמר אליו ישוע אם חפצי כי ישאר עד באי מה לך ולזאת אתה לך אחרי׃,Hebrew
על כן יצא הדבר הזה בין האחים כי התלמיד ההוא לא ימות וישוע לא אמר לו כי לא ימות אך אמר אם חפצי כי ישאר עד באי מה זה לך׃,Hebrew
זה הוא התלמיד המעיד על אלה ואשר כתב כל זאת וידענו כי עדותו נאמנה׃,Hebrew
ויש עוד מעשים רבים אחרים אשר עשה ישוע ואם יכתבו כלם לאחד אחד אחשבה כי גם העולם כלו לא יכיל את הספרים אשר יכתבו אמן׃,Hebrew
הן המאמר הראשון תאופילוס עשיתיהו על כל אשר החל ישוע לעשות וללמד׃,Hebrew
עד היום אשר לקח למרום אחרי צותו ברוח הקדש את השליחים אשר בחר בהם׃,Hebrew
ואשר גם התיצב להם חי אחרי ענותו באתות רבות בהראותו אליהם ארבעים יום וידבר על מלכות האלהים׃,Hebrew
ובאכלו לחם עמהם צוה אתם לבלתי סור מירושלים כי אם להוחיל להבטחת האב אשר שמעתם ממני׃,Hebrew
כי יוחנן הטביל במים ואתם תטבלו ברוח הקדש בקרוב אחרי הימים האלה׃,Hebrew
ויהי כאשר נאספו יחדו וישאלהו לאמר אדנינו המשיב אתה בעת הזאת את המלוכה לישראל׃,Hebrew
ויאמר אליהם לא לכם לדעת העתים והזמנים אשר יעד האב בשלטנו׃,Hebrew
אבל תקבלו גבורה בבוא עליכם רוח הקדש והייתם עדי בירושלים ובכל יהודה ובשמרון ועד קצה הארץ׃,Hebrew
ויהי כדברו זאת העלה והם ראים וישאהו ענן מנגד עיניהם׃,Hebrew
ויביטו אחריו השמימה בעברו והנה שני אנשים לבושי בדים נצבים עליהם׃,Hebrew
ויאמרו אתם אנשי הגליל מה תעמדו פה ועיניכם השמימה ישוע זה אשר לקח מאתכם השמימה כן בוא יבוא כאשר ראיתם אתו עלה השמימה׃,Hebrew
ויפנו וילכו ירושלימה מן ההר הנקרא הר הזיתים והוא קרוב לירושלים דרך תחום שבת׃,Hebrew
ויבאו העירה ויעלו אל העליה אשר היו ישבים בה פטרוס ויעקב ויוחנן ואנדרי פילפוס ותומא בר תלמי ומתי יעקב בן חלפי ושמעון הקנא ויהודה בן יעקב׃,Hebrew
כל אלה היו שקדים יחדו בלב אחד להתפלל ולהתחנן ועמהם הנשים ומרים אם ישוע וגם אחיו׃,Hebrew
ובימים האלה קם פטרוס בתוך התלמידים ומספר שמות הנקהלים יחד כמאה ועשרים ויאמר׃,Hebrew
אנשים אחים מן הצרך היה כי ימלא הכתוב ההוא אשר דבר מקדם רוח הקדש בפי דוד על יהודה אשר היה מוליך את תפשי ישוע׃,Hebrew
כי היה נמנה אתנו וזכה בגורל השרות הזה׃,Hebrew
והנה הוא קנה לו שדה במחיר הרשעה ויפל על פניו ארצה ויבקע בתוך וישפכו כל מעיו׃,Hebrew
וגם נודעה זאת לכל ישבי ירושלים ויקרא בשפתם לשדה ההוא חקל דמא הוא שדה הדם׃,Hebrew
כי כתוב בספר תהלים תהי טירתו נשמה ואל יהי בה ישב ופקדתו יקח אחר׃,Hebrew
ועל כן מן הצרך כי מן האנשים האלה אשר התהלכו אתנו כל ימי היות אדנינו ישוע יוצא ובא לפנינו׃,Hebrew
החל מטבילת יוחנן עד יום הלקחו מאתנו כי אחד מהם יהיה לעד עמנו על קומו מן המתים׃,Hebrew
ויעמידו שנים את יוסף הנקרא בר שבא והוא מכנה יוסטוס ואת מתיה׃,Hebrew
ויתפללו ויאמרו אתה אדני היודע כל הלבבות הראה נא מן השנים האלה את האחד אשר בחרת בו׃,Hebrew
לקחת את גורל השרות הזה והשליחות אשר סר ממנה יהודה להלך אל מקומו׃,Hebrew
ויפילו גורלות ויפל הגורל על מתיה ויספח אל עשתי עשר השליחים׃,Hebrew
וביום מלאת שבעת השבעות ויתאספו כלם לב אחד׃,Hebrew
ויהי פתאם קול רעש מן השמים כקול רוח סערה וימלא את כל הבית אשר ישבו בו׃,Hebrew
ותראינה אליהם לשנות נחלקות ומראיהן כאש ותנוחינה אחת אחת על כל אחד מהם׃,Hebrew
וימלאו כלם רוח הקדש ויחלו לדבר בלשנות אחרות כאשר נתנם הרוח להטיף׃,Hebrew
ובירושלים שכנו יהודים אנשי חסד מכל גוי וגוי אשר תחת השמים׃,Hebrew
ויהי בהיות קול הרעש ההוא ויקבצו עם רב ויהיו נבכים כי איש איש שמע אתם מדברים בשפת עמו׃,Hebrew
וישתוממו ויתמהו ויאמרו איש אל רעהו הנה כל אלה המדברים הלא גלילים המה׃,Hebrew
ואיך אנחנו שמעים אתם איש כשפת ארץ מולדתנו׃,Hebrew
פרתיים ומדים ועילמים וישבי ארם נהרים יהודה וקפודקיה פנטוס ואסיא׃,Hebrew
פרוגיא ופמפוליא מצרים וחבל לוב אשר על יד קוריני והבאים מרומי גם יהודים גם גרים׃,Hebrew
כרתים וערבים הנה אנחנו שמעים אתם מספרים בלשנותינו גדלות האלהים׃,Hebrew
וישתוממו כלם ויבהלו ויאמרו איש אל אחיו מה תהיה זאת׃,Hebrew
ואחרים לעגו ויאמרו כי מלאי עסיס המה׃,Hebrew
אז יעמד פטרוס ועשתי העשר עמו וישא את קולו וידבר אליהם אנשי יהודה וישבי ירושלים כלכם זאת תודע לכם והאזינו אל דברי׃,Hebrew
כי אלה לא שכורים המה כאשר חשבתם כי שעה שלישית ביום עתה׃,Hebrew
אבל זה הוא האמור על ידי יואל הנביא׃,Hebrew
והיה באחרית הימים נאם אלהים אשפך את רוחי על כל בשר ונבאו בניכם ובנתיכם ובחוריכם חזינות יראו וזקניכם חלמות יחלמון׃,Hebrew
וגם על עבדי ועל שפחותי בימים ההמה אשפך את רוחי ונבאו׃,Hebrew
ונתתי מופתים בשמים ממעל ואתות בארץ מתחת דם ואש ותימרות עשן׃,Hebrew
השמש יהפך לחשך והירח לדם לפני בוא יום יהוה הגדול והנורא׃,Hebrew
והיה כל אשר יקרא בשם יהוה ימלט׃,Hebrew
אנשי ישראל שמעו הדברים האלה ישוע הנצרי האיש אשר נאמן לכם מאת האלהים בגבורות ובמופתים ובאתות אשר האלהים עשה על ידו בתוככם כאשר ידעתם גם אתם׃,Hebrew
אתו הנמסר על פי עצת האלהים הנחרצה וידיעתו מקום לקחתם ובידי רשעים הוקעתם והרגתם אתו׃,Hebrew
והאלהים הקימו מן המתים בהתיר את חבלי המות באשר נמנע מן המות לעצר אתו׃,Hebrew
כי דוד אמר עליו שויתי יהוה לנגדי תמיד כי מימיני בל אמוט׃,Hebrew
לכן שמח לבי ויגל כבודי אף בשרי ישכן לבטח׃,Hebrew
כי לא תעזב נפשי לשאול לא תתן חסידך לראות שחת׃,Hebrew
תודיעני ארחות חיים שבע שמחות את פניך׃,Hebrew
אנשים אחים הניחו לי ואדברה באזני כלכם על דוד אבינו אשר גם מת גם נקבר וקבורתו אתנו היא עד היום הזה׃,Hebrew
והוא בהיותו נביא ומדעתו את השבועה אשר נשבע לו האלהים להקים את המשיח כפי הבשר מפרי חלציו להושיבו על כסאו׃,Hebrew
לכן בחזותו מראש דבר על תקומת המשיח כי לא נעזבה נפשו לשאול וגם בשרו לא ראה שחת׃,Hebrew
את ישוע זה הקים אלהים מן המתים ואנחנו כלנו עדיו׃,Hebrew
ועתה אחרי הנשאו בימין האלהים לקח מאת האב את הבטחת רוח הקדש וישפך את אשר אתם ראים ושמעים׃,Hebrew
כי דוד לא עלה השמימה והנה הוא אמר נאם יהוה לאדני שב לימיני׃,Hebrew
עד אשית איביך הדם לרגליך׃,Hebrew
לכן ידע נא בית ישראל כלו כי לאדון ולמשיח שמו האלהים את ישוע זה אשר צלבתם׃,Hebrew
ויהי כשמעם התעצבו אל לבם ויאמרו אל פטרוס ואל שאר השליחים אנשים אחים מה עלינו לעשות׃,Hebrew
ויאמר פטרוס אליהם שובו מדרכיכם והטבלו כל איש מכם על שם ישוע המשיח לסליחת חטאיכם וקבלתם את מתנת רוח הקדש׃,Hebrew
כי לכם ההבטחה ולבניכם ולכל הרחוקים לכל אשר קרא יהוה אלהינו׃,Hebrew
ויעד עוד בהם באמרים אחרים הרבה ויזהר אתם לאמר המלטו נא מדור תהפכות הזה׃,Hebrew
ויקבלו את דברו בשמחה ויטבלו וביום ההוא נוספו כשלשת אלפי נפש׃,Hebrew
ויהיו שקדים על תורת השליחים ועל ההתחברות ועל בציעת הלחם ועל התפלה׃,Hebrew
ותפל אימה על כל נפש ומופתים רבים ואתות נעשו על ידי השליחים בירושלים׃,Hebrew
וכל המאמינים התאחדו יחד ויהי להם הכל בשתפות׃,Hebrew
ואת אחזתם ואת רכושם מכרו ויחלקו אתם לכלם לאיש איש די מחסורו׃,Hebrew
ויום יום היו שקדים במקדש לב אחד ויבצעו את הלחם בבית בבית׃,Hebrew
ויאכלו מזונם בגילה ובתם לבב וישבחו את האלהים וימצאו חן בעיני כל העם והאדון הוסיף יום יום על העדה את הנושעים׃,Hebrew
ופטרוס ויוחנן עלים יחדו אל המקדש לעת התפלה בשעה התשיעית׃,Hebrew
ואיש אחד פסח מבטן אמו מובא שמה אשר יושיבהו יום יום שער המקדש הנקרא שער המהדר לשאל מתנות מאת באי המקדש׃,Hebrew
ויהי כראותו את פטרוס ואת יוחנן באים אל המקדש ויבקש לקחת מאתם צדקה׃,Hebrew
ויסתכל בו פטרוס וגם יוחנן ויאמר אליו הביטה אלינו׃,Hebrew
וישם פניו אליהם בקותו לקחת מאתם דבר׃,Hebrew
ויאמר פטרוס כסף וזהב אין לי אבל את אשר בידי אתננו לך בשם ישוע המשיח הנצרי קום התהלך׃,Hebrew
ויאחז ביד ימינו ויקם אותו ויתחזקו פתאם רגליו וקרסליו׃,Hebrew
ויקפץ ויתהלך ויבא אתם אל המקדש מתהלך ומרקד ומשבח את האלהים׃,Hebrew
ויראהו כל העם מתהלך ומשבח את האלהים׃,Hebrew
ויכירו אותו כי הוא אשר היה ישב לשאל צדקה בשער המקדש המהדר וימלאו שמה ושממון על הנעשה לו׃,Hebrew
ויהי הוא מחזיק בפטרוס וביוחנן וירץ אליהם כל העם אל האולם הנקרא אולם של שלמה וישתוממו׃,Hebrew
וירא פטרוס ויען ויאמר אל העם אנשי ישראל מה אתם תמהים על זאת ומה תסתכלו בנו כאלו אנחנו בכחנו ובחסידותנו שמנו את זה מתהלך׃,Hebrew
אלהי אברהם אלהי יצחק ואלהי יעקב אלהי אבותינו הוא פאר את עבדו ישוע אשר אתם מסרתם אותו וכחשתם בו בפני פילטוס כשהיה דן לפטרו׃,Hebrew
אבל אתם כחשתם בקדוש ובצדיק ובקשתם כי יחן לכם איש רצח׃,Hebrew
ואת שר החיים הרגתם אשר האלהים הקימו מן המתים ואנחנו עדיו׃,Hebrew
ולמען אמונת שמו חזק שמו את האיש הזה אשר אתם ראים ומכירים אתו והאמונה אשר לנו על ידו היא העלתה לו את הארכה הזאת לעיני כלכם׃,Hebrew
ועתה אחי ידע אני כי בבלי דעת עשיתם גם אתם גם ראשיכם׃,Hebrew
והאלהים ככה מלא את אשר הגיד מקדם בפי כל נביאיו כי יענה המשיח׃,Hebrew
לכן הנחמו ושובו וימחו חטאיכם׃,Hebrew
למען אשר יבאו ימי רוחה מלפני יהוה וישלח את אשר בשרו לכם מקדם את ישוע המשיח׃,Hebrew
אשר צריך כי יקבלהו השמים עד ימי שוב כל הדברים לתקונם אשר דבר עליהם האלהים בפי נביאיו הקדושים מימי עולם׃,Hebrew
הן משה אמר אל אבותינו נביא יקים לכם יהוה אלהיכם מקרב אחיכם כמני אליו תשמעון ככל אשר ידבר אליכם׃,Hebrew
והיה כל הנפש אשר לא תשמע אל הנביא ההוא ונכרתה מעמיה׃,Hebrew
וגם כל הנביאים משמואל ואשר נבאו אחריו כלם הגידו מראש את הימים האלה׃,Hebrew
אתם בני הנביאים ובני הברית אשר כרת האלהים עם אבותינו באמרו אל אברהם ונברכו בזרעך כל משפחות האדמה׃,Hebrew
לכם בראשונה העמיד האלהים את עבדו ישוע וישלחהו לברך אתכם בשובכם כל איש מרע מעלליכם׃,Hebrew
ויהי בדברם אל העם ויקומו עליהם הכהנים ונגיד בית המקדש והצדוקים׃,Hebrew
כי חרה להם על אשר למדו את העם והגידו בישוע את תחית המתים׃,Hebrew
וישלחו בהם את ידיהם וישימום במשמר עד למחר כי כבר בא הערב׃,Hebrew
ורבים מהשמעים את הדבר האמינו ויהי מספר האנשים כחמשת אלפים׃,Hebrew
ויהי ממחרת ויקהלו שריהם ראשיהם וזקניהם וסופריהם ירושלים׃,Hebrew
וחנן הכהן הגדול וקיפא ויוחנן ואלכסנדרוס וכל אשר ממשפחת הכהן הגדול׃,Hebrew
ויעמידו אתם בתוך וישאלום באי זה כח ובאי זה שם עשיתם זאת׃,Hebrew
וימלא פטרוס רוח הקדש ויאמר אליהם אתם ראשי העם וזקני ישראל׃,Hebrew
אם אנחנו נחקרים היום על הטובה אשר עשינו לאיש חולה ושאלתם במה זה נושע׃,Hebrew
יודע לכלכם ולכל עם ישראל כי בשם ישוע המשיח הנצרי אשר צלבתם אותו ואשר האלהים הקימו מן המתים כי בשמו עמד זה לפניכם בריא׃,Hebrew
והוא האבן אשר מאסתם אתם הבונים ותהי לראש פנה׃,Hebrew
ואין הישועה באחר ואין תחת השמים שם אחר הנתן לבני אדם אשר בו נושע׃,Hebrew
ויהי כאשר ראו את בטחון לב של פטרוס ויוחנן והבינו כי הדיוטים ולא בעלי חכמה המה ויתמהו עליהם ויכירום כי התהלכו עם ישוע׃,Hebrew
ובראותם את האיש הנרפא עמד אצלם לא מצאו לדבר נגדם דבר׃,Hebrew
ויצוו אתם לצאת חוצה מן הסנהדרין ויתיעצו יחדו׃,Hebrew
ויאמרו מה נעשה לאנשים האלה הנה אות גלוי נעשה על ידיהם וגם מפרסם לכל ישבי ירושלים ולא נוכל לכחש בו׃,Hebrew
אך למען לא ירבה הדבר בעם ויפרץ נזהירה אתם בגערה לבלתי דבר עוד לכל אדם בשם הזה׃,Hebrew
ויקראו אתם ויצוום אשר לא ידברו דבר ולא ילמדו בשם ישוע׃,Hebrew
ויענו פטרוס ויוחנן ויאמרו אליהם הנכון הוא לפני האלהים שמע לכם יתר משמע לאלהים שפטו אתם׃,Hebrew
כי לא נוכל אנחנו לחדל מדבר את אשר ראינו ושמענו׃,Hebrew
ויוסיפו לגער בם ויפטרו אתם באשר לא מצאו דבר לענוש אתם מפני העם כי כלם מהללים את האלהים על הנעשה׃,Hebrew
כי בן ארבעים שנה ומעלה היה האיש ההוא אשר נעשה עמו אות הרפואה הזאת׃,Hebrew
ואחרי הפטרם באו אל אחיהם ויספרו להם את אשר אמרו אליהם הכהנים הגדולים והזקנים׃,Hebrew
ויהי כאשר שמעו את זאת וישאו את קולם בלב אחד לאלהים ויאמרו אדני אתה האל העשה את השמים ואת הארץ ואת הים ואת כל אשר בם׃,Hebrew
אשר אמרת בפי עבדך דוד למה רגשו גוים ולאמים יהגו ריק׃,Hebrew
יתיצבו מלכי ארץ ורוזנים נוסדו יחד על יהוה ועל משיחו׃,Hebrew
כי אמנם נוסדו הורדוס ופנטיוס פילטוס עם הגוים ולאמי ישראל על ישוע עבדך הקדוש אשר משחת׃,Hebrew
לעשות את אשר ידך ועצתך מקדם גזרה להיות׃,Hebrew
ועתה אדני ראה את גערתם ותן לעבדיך לדבר את דברך בכל בטחון לבם׃,Hebrew
בנטתך את ידך למרפא ולתת אתות ומופתים בשם ישוע עבדך הקדוש׃,Hebrew
ויהי כאשר התפללו וינע המקום אשר היו נקהלים שם וימלאו כלם רוח הקדש וידברו את דבר האלהים בבטחון לבב׃,Hebrew
וקהל המאמינים היה להם לב אחד ונפש אחת ואין איש מהם אומר על אשר בידו לי הוא כי הכל היה להם בשתפות׃,Hebrew
ובגבורה גדולה יעידו השליחים על תקומת האדון ישוע וחסד גדול נמשך לכלם׃,Hebrew
כי לא היה בהם חסר דבר כי כל בעלי שדות ובתים מכרו אתם ויביאו את כסף מחירם׃,Hebrew
וישימהו לרגלי השליחים ויתן לכל איש ואיש די מחסרו׃,Hebrew
ויוסף אשר כנוהו השליחים בשם בר נבא פרושו בן הנחמה איש לוי אשר נולד בארץ כתים׃,Hebrew
גם לו היה שדה וימכרהו ויבא את הכסף וישימהו לרגלי השליחים׃,Hebrew
ואיש אחד ושמו חנניה עם אשתו שפירה מכר את אחזתו׃,Hebrew
ויקח מן המחיר ויסתירהו ואשתו ידעת גם היא וחלק אחד הביא וישם לרגלי השליחים׃,Hebrew
ויאמר פטרוס חנניה למה זה מלא השטן את לבבך לשקר ברוח הקדש ולהסתיר ממחיר השדה׃,Hebrew
הלא שלך היה טרם המכרו וגם אחרי נמכר היה בידך ולמה שמת על לבבך הדבר הזה לא שקרת בבני אדם כי אם באלהים׃,Hebrew
וכשמע חנניה את הדברים האלה נפל ארצה ויגוע ותהי יראה גדולה על כל השמעים׃,Hebrew
ויקומו הצעירים ויאספו אתו וישאהו החוצה ויקברהו׃,Hebrew
ויהי כמשלש שעות ותבא אשתו והיא לא ידעה את הנעשה׃,Hebrew
ויען פטרוס ויאמר אליה אמרי לי הבמחיר הזה מכרתם את השדה ותאמר כן במחיר הזה׃,Hebrew
ויאמר פטרוס אליה למה זה נועדתם לנסות את רוח יהוה הנה בפתח רגלי המקברים את אישך ונשאו אתך החוצה׃,Hebrew
ותפל פתאם לרגליו ותגוע והבחורים באו והנה מתה וישאוה החוצה ויקברוה אצל אישה׃,Hebrew
ותהי יראה גדולה על כל הקהל ועל כל השמעים את אלה׃,Hebrew
ויעשו אתות ומופתים רבים בקרב העם על ידי השליחים וכלם נאספו לב אחד באולם של שלמה׃,Hebrew
ומן האחרים אין איש אשר מלאו לבו לחלות עליהם אך הוקיר אתם העם׃,Hebrew
אבל נספחו עוד יתר מאמינים אל האדון אנשים ונשים הרבה מאד׃,Hebrew
עד כי נשאו את החולים אל הרחבות וישימום על מטות ומשכבות למען אשר ילך פטרוס ונפל אך צלו על אחד מהם׃,Hebrew
וגם המון עם הערים אשר מסביב נקבצו ירושלים מביאים את החולים ואת הנלחצים מרוחות טמאות וירפאו כלם׃,Hebrew
ויקם הכהן הגדול וכל אשר אתו והם אנשי כת הצדוקים וימלאו קנאה׃,Hebrew
וישלחו יד בשליחים ויתנום במשמר העיר׃,Hebrew
ויהי בלילה ויפתח מלאך יהוה את דלתי בית הכלא ויוציאם לאמר׃,Hebrew
לכו והתיצבו במקדש ודברו אל העם את כל דברי החיים האלה׃,Hebrew
והם כשמעם את זאת באו אל המקדש בהית הבקר וילמדו שם ויבא הכהן הגדול ואשר אתו ויקראו אל הסנהדרין ואל כל זקני בני ישראל וישלחו אל בית האסורים להביא אתם׃,Hebrew
וילכו המשרתים ולא מצאום בבית הכלא וישובו ויגידו לאמר׃,Hebrew
את בית האסורים מצאנו סגור ומסגר והשמרים עמדים על הדלתות וכאשר פתחנו לא נמצא בו אדם׃,Hebrew
ויהי כשמע הכהן ונגיד המקדש וראשי הכהנים את הדברים האלה ויבהלו עליהם ויאמרו איך יפל הדבר הזה׃,Hebrew
ואיש אחד בא ויגד להם לאמר הנה האנשים אשר שמתם במשמר עמדים הם במקדש ומלמדים את העם׃,Hebrew
וילך שמה הנגיד עם משרתיו ויקחם אך לא בחזקה כי יראו מפני העם פן יסקלו׃,Hebrew
ויביאו אתם ויעמידום לפני הסנהדרין וישאלם הכהן הגדול לאמר׃,Hebrew
הלא צוה צוינו עליכם לבלתי למד בשם הזה והנה מלאתם את ירושלים תורתכם ותחפצו להביא עלינו את דמי האיש הזה׃,Hebrew
ויען פטרוס והשליחים ויאמרו הלא עלינו להקשיב בקול אלהים מהקשיב בקול בני אדם׃,Hebrew
אלהי אבותינו הקים את ישוע אשר שלחתם ידכם בו ותתלו אותו על העץ׃,Hebrew
את זה נשא האלהים בימינו לשר ולמושיע לתת תשובה לישראל וסליחת החטאים׃,Hebrew
ואנחנו עדיו על אלה וגם רוח הקדש אשר נתן אותו האלהים לשמעים בקולו׃,Hebrew
ויהי כשמעם ויתרגזו ויתיעצו להרוג אתם׃,Hebrew
ויקם בתוך הסנהדרין אחד מן הפרושים גמליאל שמו והוא מורה התורה מכבד בעיני כל העם ויצו להוציא את השליחים החוצה לזמן מעט׃,Hebrew
ויאמר אליהם אנשי ישראל השמרו לכם מפני האנשים האלה במה שאתם עשים להם׃,Hebrew
כי לפני הימים האלה קם תודס ויתן את נפשו כאחד הגדולים וידבקו בו כארבע מאות איש ויהרג וכל אשר שמעו אליו התפרדו ויהיו לאין׃,Hebrew
ואחר כן קם יהודה הגלילי בימי הספר ויסת אחריו עם רב וגם הוא נהרג וכל אשר שמעו אליו נפצו׃,Hebrew
ועתה אני אמר אליכם חדלו לכם מן האנשים האלה והניחו להם כי העצה והפעלה הזאת אם מאת אדם היא תפר׃,Hebrew
ואם מאת האלהים היא לא תוכלו להפר אתה פן תמצאו נלחמים את האלהים׃,Hebrew
וישמעו אליו ויקראו את השליחים וילקו אתם ויצוו אשר לא ידברו בשם ישוע ויפטרו אותם׃,Hebrew
ויצאו שמחים מלפני הסנהדרין על כי זכו לשאת על שמו כלמה׃,Hebrew
וכל היום לא חדלו ללמד במקדש ובבתים ולבשר את בשורת ישוע המשיח׃,Hebrew
בימים ההם כאשר רבו התלמידים היתה תלונת היונים על העבריים על אשר העלימו עיניהם מאלמנותיהם לבלתי תת להן יום יום את ארוחתן׃,Hebrew
ויקראו שנים העשר את המון התלמידים ויאמרו לא נאוה לנו כי נעזב את דבר האלהים ונשמש את השלחנות׃,Hebrew
לכן אחי ברו לכם שבעה אנשים מקרבכם אשר שם טוב להם ומלאים רוח הקדש וחכמה ונפקידם על הענין הזה׃,Hebrew
ואנחנו נשקד על התפלה ועל שמוש הדבר׃,Hebrew
וייטב הדבר לפני כל ההמון ויבחרו את אסטפנוס איש מלא אמונה ורוח הקדש ואת פילפוס ואת פרוכורוס ואת ניקנור ואת טימון ואת פרמנס ואת ניקלס גר אנטיוכיא׃,Hebrew
את אלה העמידו לפני השליחים ויתפללו ויסמכו את ידיהם עליהם׃,Hebrew
ויהי דבר האלהים הולך וגדל וירב מספר התלמידים בירושלים עד מאד וגם המון רב מן הכהנים נכנעו אל האמונה׃,Hebrew
ואסטפנוס מלא אמונה וגבורה ויעש אתות ומופתים גדולים בקרב העם׃,Hebrew
ויקומו אנשים מבית הכנסת הנקרא על שם הליברטינים ושל קורינים ואלכסנדריים ומן בני קיליקיא ואסיא ויתוכחו עם אסטפנוס׃,Hebrew
ולא יכלו עמד לנגד החכמה והרוח אשר דבר בו׃,Hebrew
ויסיתו בו אנשים אמרים שמענו אתו מדבר גדופים במשה ובאלהים׃,Hebrew
ויעוררו את העם ואת הזקנים והסופרים ויקומו עליו ויחטפהו ויביאהו לפני הסנהדרין׃,Hebrew
ויעמידו עדי שקר אשר אמרו האיש הזה איננו חדל מהטיח דברים נגד מקום הקדש הזה ונגד התורה׃,Hebrew
כי שמענהו אמר זה ישוע הנצרי יתץ את המקום הזה וישנה את החקים אשר מסר לנו משה׃,Hebrew
ויסתכלו בו כל הישבים בסנהדרין ויראו את פניו כפני מלאך אלהים׃,Hebrew
ויאמר הכהן הגדול האמת הוא אשר דברו׃,Hebrew
ויען ויאמר אנשים אחים ואבות שמעו אלהי הכבוד נראה אל אברהם אבינו בהיותו בארם נהרים לפני שבתו בחרן׃,Hebrew
ויאמר אליו לך לך מארצך וממולדתך ובא אל הארץ אשר אראך׃,Hebrew
ויצא מארץ כשדים וישב בחרן ואחרי מות אביו העביר אתו משם אל הארץ הזאת אשר אתם ישבים בה עתה׃,Hebrew
ולא נתן לו נחלה בה אף לא מדרך כף רגל ויבטח לתתה לאחזה לו ולזרעו אחריו ועוד לא היה לו בן׃,Hebrew
ויאמר לו אלהים כי גר יהיה זרעו בארץ לא להם ועבדום וענו אתם ארבע מאות שנה׃,Hebrew
וגם את הגוי אשר יעבדו דן אנכי אמר אלהים ואחרי כן יצאו ויעבדוני במקום הזה׃,Hebrew
ויתן לו את ברית המילה ובכן הוליד את יצחק וימל אתו ביום השמיני ויצחק הוליד את יעקב ויעקב הוליד את שנים עשר האבות׃,Hebrew
ויקנאו האבות ביוסף וימכרו אותו מצרימה ואלהים היה עמו׃,Hebrew
ויצילהו מכל צרותיו ויתן לו חן וחכמה לפני פרעה מלך מצרים וישימהו שליט על מצרים ועל כל ביתו׃,Hebrew
ויהי רעב על כל ארץ מצרים וכנען וצרה גדולה ואבותינו לא מצאו אכל׃,Hebrew
וישמע יעקב כי יש שבר במצרים וישלח שמה את אבותינו בפעם הראשונה׃,Hebrew
ובפעם השנית התודע יוסף אל אחיו ומולדת יוסף נגלתה לפרעה׃,Hebrew
וישלח יוסף ויקרא ליעקב אביו ולכל משפחתו בשבעים וחמש נפש׃,Hebrew
וירד יעקב מצרימה וימת הוא ואבותינו׃,Hebrew
ויובאו שכמה ויושמו בקבר אשר קנה אברהם בכספו מיד בני חמור אבי שכם׃,Hebrew
ויהי כאשר קרבה עת ההבטחה אשר נשבע אלהים לאברהם ויגדל העם וירב במצרים׃,Hebrew
עד כי קם מלך אחר אשר לא ידע את יוסף׃,Hebrew
וזה התחכם למשפחתנו וירע לאבותינו ויצו אתם להשליך את עלליהם אל פני השדה לבלתי החיותם׃,Hebrew
בעת ההיא נולד משה ויהי טוב לאלהים ויהי אמון בבית אביו שלשה ירחים׃,Hebrew
וכאשר השלך אספה אתו בת פרעה ותגדלהו לה לבן׃,Hebrew
וילמד משה בכל חכמת מצרים ויהי גבור בדברים ובמעשים׃,Hebrew
ובמלאת לו ארבעים שנה עלה על לבו לפקד את אחיו בני ישראל׃,Hebrew
וירא איש אחד מעשק חנם ויושע לו ויקם נקמת המכה בהכותו את המצרי׃,Hebrew
ויחשב בלבבו כי יבינו אחיו אשר על ידו יתן האלהים להם תשועה והם לא הבינו׃,Hebrew
ויהי ביום השני ויבא בתוכם והם נצים ויבקש לעשות שלום ביניהם לאמר אנשים אחים אתם ולמה תעשקו איש את אחיו׃,Hebrew
והעשק את רעהו הדפו לאמר מי שמך לאיש שר ושפט עלינו׃,Hebrew
הלהרגני אתה אמר כאשר הרגת אתמל את המצרי׃,Hebrew
ויברח משה על הדבר הזה ויהי גר בארץ מדין ויולד שם שני בנים׃,Hebrew
ובמלאת ארבעים שנה נראה אליו מלאך יהוה במדבר הר סיני בלבת אש מתוך הסנה׃,Hebrew
וירא משה ויתמה על המראה ובסורו לראות ויהי קול יהוה אליו׃,Hebrew
אנכי אלהי אבותיך אלהי אברהם אלהי יצחק ואלהי יעקב ויחרד משה ויירא מהביט׃,Hebrew
ויאמר אליו יהוה של נעליך מעל רגליך כי המקום אשר אתה עומד עליו אדמת קדש הוא׃,Hebrew
ראה ראיתי את עני עמי אשר במצרים ואת נאקתם שמעתי וארד להצילם ועתה לכה ואשלחך מצרימה׃,Hebrew
הוא משה אשר כחשו בו לאמר מי שמך לשר ושפט אתו שלח האלהים לשר וגאל ביד המלאך הנראה אליו בסנה׃,Hebrew
והוא הוציאם ויעש אתות ומפתים בארץ מצרים ובים סוף ובמדבר ארבעים שנה׃,Hebrew
הוא משה אשר אמר אל בני ישראל נביא מקרב אחיכם כמני יקים לכם יהוה אלהיכם אליו תשמעון׃,Hebrew
הוא אשר היה בקהל במדבר עם המלאך הדבר אליו בהר סיני ועם אבותינו ואשר קבל דברים חיים לתת לנו׃,Hebrew
הוא אשר אבותינו לא אבו לשמע לו כי אם מאסו אתו ולבבם פנה מצרימה׃,Hebrew
ויאמרו אל אהרן עשה לנו אלהים אשר ילכו לפנינו כי זה משה אשר העלנו מארץ מצרים לא ידענו מה היה לו׃,Hebrew
ויעשו עגל בימים ההם ויזבחו זבחים לאליל וישמחו במעשה ידיהם׃,Hebrew
ויפן מהם האלהים ויתנם לעבד את צבא השמים כאשר כתוב בספר הנביאים הזבחים ומנחה הגשתם לי במדבר ארבעים שנה בית ישראל׃,Hebrew
ונשאתם את סכת מלכם ואת כוכב אלהיכם רמפן הצלמים אשר עשיתם להשתחות להם והגליתי אתכם מהלאה לבבל׃,Hebrew
משכן העדות היה לאבותינו במדבר כאשר צוה המדבר אל משה לעשות אתו כתבנית אשר ראה׃,Hebrew
ואבותינו לקחהו וגם הביאהו אתם הם ויהושע ברשתם את ארצות הגוים אשר גרש אתם אלהים מפני אבותינו עד ימי דוד׃,Hebrew
והוא מצא חן בעיני אלהים וישאל למצא משכנות לאלהי יעקב׃,Hebrew
ושלמה בנה לו בית׃,Hebrew
אבל העליון לא ישכן בהיכלות מעשי ידים כאשר אמר הנביא׃,Hebrew
השמים כסאי והארץ הדם רגלי אי זה בית אשר תבנו לי אמר יהוה ואי זה מקום מנוחתי׃,Hebrew
הלא את כל אלה ידי עשתה׃,Hebrew
קשי ערף וערלי לב ואזנים ממרים הייתם תמיד ברוח הקדש כאבותיכם גם אתם׃,Hebrew
מי מהנביאים אשר לא רדפוהו אבותיכם אף המיתו את המבשרים מקדם ביאת הצדיק אשר עתה הייתם אתם מוסריו ומרצחיו׃,Hebrew
אתם אשר קבלתם את התורה על ידי מלאכות המלאכים ולא שמרתם אותה׃,Hebrew
ויהי כשמעם את אלה התרגזו בלבבם ויחרקו עליו שניהם׃,Hebrew
והוא מלא רוח הקדש ויבט השמימה וירא את כבוד אלהים ואת ישוע נצב לימין האלהים׃,Hebrew
ויאמר הנני ראה את השמים נפתחים ואת בן האדם נצב לימין האלהים׃,Hebrew
ויצעקו בקול גדול ויאטמו את אזניהם ויתנפלו עליו כלם יחד׃,Hebrew
וידחפהו חוצה לעיר ויסקלו אתו באבנים והעדים פשטו את בגדיהם לרגלי בחור אחד ושמו שאול׃,Hebrew
ויסקלו את אסטפנוס והוא משוע ואמר אדני ישוע קבל את רוחי׃,Hebrew
ויכרע על ברכיו ויצעק בקול גדול יהוה אל תשמר להם את החטא הזה ויהי אחרי דברו כדבר הזה ויישן׃,Hebrew
ושאול גם הוא היה רצה בהרגתו ותהי ביום ההוא רדיפה גדולה על הקהלה אשר בירושלים ויפצו כלם בערי יהודה ושמרון לבד מן השליחים׃,Hebrew
וישאו אנשים חסידים את אסטפנוס ויקברהו ויספדו עליו מספד גדול׃,Hebrew
ושאול החריב את הקהלה וישוטט בבתים ויסחב משם אנשים ונשים ויסגירם לכלא׃,Hebrew
והנפוצים עברו בארץ ויבשרו את הדבר׃,Hebrew
ופילפוס ירד אל עיר שמרון ויכרז להם את המשיח׃,Hebrew
ויקשב המון העם בלב אחד אל אמרי פילפוס בשמעם ובראותם את האתות אשר עשה׃,Hebrew
כי רבים היו אחוזי רוחות הטמאה והרוחות יצאו מהם צעקות בקול גדול ורבים נכי אברים ופסחים וירפאו׃,Hebrew
ותהי שמחה גדולה בעיר ההיא׃,Hebrew
ואיש אחד ושמו שמעון היה מלפנים בעיר מכשף ומשמים את עם שמרון באמרו על נפשו כי גדול הוא׃,Hebrew
ויקשיבו אליו מקטנם ועד גדולם לאמר זה הוא גבורת האלהים הגדולה׃,Hebrew
ויקשיבו אליו על היותו משמים אותם בכשפיו ימים רבים׃,Hebrew
ויהי כאשר האמינו לפילפוס בבשרו את מלכות האלהים ואת שם ישוע המשיח ויטבלו אנשים ונשים׃,Hebrew
ויאמן שמעון גם הוא ויטבל וידבק בפילפוס וירא את האתות והמפתים הגדלים אשר נעשו וישתומם׃,Hebrew
וישמעו השליחים אשר בירושלים כי קבלה שמרון את דבר האלהים וישלחו אליהם את פטרוס ואת יוחנן׃,Hebrew
וירדו שמה ויתפללו בעדם אשר יקבלו את רוח הקדש׃,Hebrew
כי הרוח לא צלחה עד עתה על אחד מהם והם רק נטבלים בשם האדון ישוע׃,Hebrew
ויסמכו את ידיהם עליהם ויקבלו את רוח הקדש׃,Hebrew
ויהי בראות שמעון כי בסמיכות ידי השליחים נתן רוח הקדש ויבא לפניהם כסף׃,Hebrew
ויאמר תנו נא גם לי את היכלת הזאת אשר יקבל את רוח הקדש כל אשר אשים עליו את ידי׃,Hebrew
ויאמר אליו פטרוס כספך יהי אתך לאבדון יען חשבת לקנות במחיר את מתת האלהים׃,Hebrew
אין לך חלק וגורל בדבר הזה כי לבבך איננו ישר לפני האלהים׃,Hebrew
ועתה שוב מרעתך זאת והתחנן אל האלהים אולי תסלח לך מזמת לבבך׃,Hebrew
כי ראה אנכי כי באת לידי מרורת רוש וחרצבות רשע׃,Hebrew
ויען שמעון ויאמר העתירו אתם בעדי אל יהוה לבלתי בוא עלי דבר מכל אשר אמריתם׃,Hebrew
והמה אחרי אשר העידה ודברו את דבר יהוה שבו ירושלים ויבשרו את הבשורה בכפרים רבים אשר לשמרונים׃,Hebrew
וידבר מלאך יהוה אל פילפוס לאמר קום לך הנגבה על הדרך הירדת מירושלים עזתה והיא חרבה׃,Hebrew
ויקם וילך והנה איש כושי והוא סריס ושליט לקנדק מלכת כוש וממנה על כל גנזיה אשר עלה אל ירושלים להשתחות׃,Hebrew
ויהי בשובו והוא ישב על מרכבתו וקרא בספר ישעיה הנביא׃,Hebrew
ויאמר הרוח אל פילפוס גשה והלוה על המרכבה הזאת׃,Hebrew
וירץ פילפוס אליה וישמע אתו קרא בספר ישעיה הנביא ויאמר הגם תבין את אשר אתה קורא׃,Hebrew
ויאמר ואיככה אוכל אם אין איש אשר יורני ויבקש מאת פילפוס לעלות ולשבת אצלו׃,Hebrew
וענין הכתוב אשר קרא זה הוא כשה לטבח יובל וכרחל לפני גוזזיה נאלמה ולא יפתח פיו׃,Hebrew
בעצר משפטו לקח ואת דורו מי ישוחח כי נגזרו מארץ חייו׃,Hebrew
ויען הסריס ויאמר אל פילפוס אשאלה ממך על מי הנביא מדבר את זאת על נפשו או על איש אחר׃,Hebrew
ויפתח פילפוס את פיו ויחל מן הכתוב הזה ויבשר אותו את ישוע׃,Hebrew
ויהי בעברם בדרך ויבאו אל מקום מים ויאמר הסריס הנה מים מה ימנעני מהטבל׃,Hebrew
ויאמר פילפוס אם מאמין אתה בכל לבבך מתר לך ויען ויאמר אני מאמין כי ישוע המשיח בן האלהים הוא׃,Hebrew
ויצו להעמיד את המרכבה וירדו שניהם אל תוך המים פילפוס והסריס ויטבל אותו׃,Hebrew
ויהי כי עלו מן המים וישא רוח יהוה את פילפוס ולא יסף הסריס לראותו כי הלך לדרכו שמח׃,Hebrew
ופילפוס נמצא באשדוד ויעבר ויבשר בכל הערים עד באו לקסרין׃,Hebrew
ושאול עודנו יפח זעם ורצח על תלמידי האדון ויבא אל הכהן הגדול׃,Hebrew
וישאל מאתו מכתבים לדמשק אל בתי הכנסיות למען אשר יאסר את אשר ימצא בדרך ההיא אנשים או נשים ויביאם ירושלים׃,Hebrew
ויהי הוא הלך וקרב לדמשק והנה פתאם נגה עליו מסביב אור מן השמים׃,Hebrew
ויפל ארצה וישמע קול מדבר אליו שאול שאול למה תרדפני׃,Hebrew
ויאמר מי אתה אדני ויאמר האדון אנכי ישוע אשר אתה רודף קשה לך לבעט בדרבנות׃,Hebrew
והוא חרד ונבעת ויאמר אדני מה תחפץ ואעשה ויען האדון קום לך העירה ויאמר לך את אשר עליך לעשות׃,Hebrew
והאנשים אשר הלכו אתו עמדו נאלמים כי שמעו את הקול ואיש לא הביטו׃,Hebrew
ויקם שאול מן הארץ ובפתחו את עיניו לא ראה איש ויחזיקו בידו ויוליכהו לדמשק׃,Hebrew
ויחשכו עיניו מראות שלשת ימים ולא אכל ולא שתה׃,Hebrew
ותלמיד אחד היה בדמשק חנניה שמו ויאמר אליו האדון במחזה חנניה ויאמר הנני אדני׃,Hebrew
ויאמר אליו האדון קום לך אל הרחוב הנקרא הישר ושאל בבית יהודה לאיש טרסי ושמו שאול כי הנה הוא מתפלל׃,Hebrew
וירא במחזה והנה איש ושמו חנניה בא החדרה ושם עליו את ידו למען ישוב ויראה׃,Hebrew
ויען חנניה ויאמר אדני שמעתי רבים מספרים על האיש הזה כמה רעות עשה לקדושיך בירושלים׃,Hebrew
וגם פה רשיון יש לו מאת ראשי הכהנים לאסר את כל הקראים בשמך׃,Hebrew
ויאמר אליו האדון לך כי כלי חפץ הוא לי לשאת את שמי לפני גוים ומלכים ולפני בני ישראל׃,Hebrew
כי אני אראהו כמה יש לו לסבל למען שמי׃,Hebrew
וילך חנניה ויבא הביתה וישם את ידיו עליו ויאמר שאול אחי האדון ישוע הנראה אליך בדרך אשר באת בה שלחני למען תשוב ותראה ותמלא רוח הקדש׃,Hebrew
וכרגע נפלו מעל עיניו כמו קשקשים וישב פתאם לראות ויקם ויטבל׃,Hebrew
ויאכל לחם ויחזק וישב שאול ימים אחדים עם התלמידים אשר בדמשק׃,Hebrew
וימהר ויקרא בבתי הכנסיות את המשיח לאמר כי הוא הוא בן האלהים׃,Hebrew
וישתוממו כל השמעים ויאמרו הלא זה הוא אשר האביד בירושלים את קראי השם הזה ולמען זאת בא הנה להביאם אסורים לפני ראשי הכהנים׃,Hebrew
ושאול היה הולך וחזק ויהם את היהודים ישבי דמשק בהוכיחו כי זה הוא המשיח׃,Hebrew
ויהי כי ארכו לו שם הימים ויועצו היהודים יחדו להמיתו׃,Hebrew
ויודע לשאול ארבם והמה שמרו את השערים יומם ולילה למען ימיתהו׃,Hebrew
ויקחו אתו התלמידים לילה ויורידהו בסל בעד החומה׃,Hebrew
ויהי כבוא שאול ירושלימה ויבקש להלות אל התלמידים וייראו כלם מפניו ולא האמינו כי תלמיד הוא׃,Hebrew
ויקח אתו בר נבא ויביאהו אל השליחים ויספר להם את אשר ראה בדרך את האדון וכי הוא דבר אליו ואיך בדמשק השמיע בבטחון את שם ישוע׃,Hebrew
ויהי אתם יוצא ובא בירושלים׃,Hebrew
ויקרא בבטחון בשם האדון ישוע וידבר ויתוכח גם עם היהודים היונים והם זממו להמיתו׃,Hebrew
וישמעו האחים ויורידו אתו לקסרין וישלחהו אל טרסוס׃,Hebrew
ויהי שלום לקהלות בכל מקמות יהודה והגליל ושמרון ותבנינה ותתהלכנה ביראת האדון ותרבינה בנחמת רוח הקדש׃,Hebrew
ויהי בסבב פטרוס בכל המקמות וירד גם אל הקדושים אשר ישבו בלד׃,Hebrew
וימצא שם איש שמו אניס והוא שכב על משכבו זה שמנה שנים והוא נכה אברים׃,Hebrew
ויאמר אליו פטרוס אניס רפאך ישוע המשיח קום הצע לך אתה ויקם פתאם׃,Hebrew
ויראו אותו כל ישבי לד והשרון ויפנו אל האדון׃,Hebrew
ותלמידה ביפו ושמה טביתא תרגומו צביה והיא מלאה מעשים טובים וצדקות אשר עשתה׃,Hebrew
ויהי בימים ההם ותחלה ותמת וירחצו אתה וישימוה בעליה׃,Hebrew
ולד קרובה היא ליפו וישמעו התלמידים כי פטרוס שם וישלחו אליו שני אנשים ויפצרו בו לבלתי העצל לעבר אליהם׃,Hebrew
ויקם פטרוס וילך אתם ובבאו העלהו אל העליה ותנשנה אליו כל האלמנות בוכיות ומראות לו את הכתנת ואת הבגדים אשר עשתה צביה בעודה עמהן׃,Hebrew
ויוצא פטרוס את כלם החוצה ויכרע על ברכיו ויתפלל ויפן אל גויתה ויאמר טביתא קומי ותפתח את עיניה ותרא את פטרוס ותתעודד׃,Hebrew
וישלח ידו ויקם אתה ויקרא את הקדושים ואת האלמנות ויעמד אתה חיה לפניהם׃,Hebrew
ויודע הדבר בכל יפו ויאמינו רבים באדון׃,Hebrew
ויואל לשבת ביפו ימים רבים עם בורסי אחד ושמו שמעון׃,Hebrew
ואיש היה בקסרין ושמו קרניליוס שר מאה מן הגדוד הנקרא האיטלקי׃,Hebrew
והוא חסיד וירא אלהים עם כל בני ביתו ועשה צדקות הרבה לעם ומתפלל תמיד לאלהים׃,Hebrew
ומחזה נראה אליו כשעה התשיעית ליום וירא מלאך אלהים בא אליו פנימה ואמר קרניליוס׃,Hebrew
ויבט אליו ויירא ויאמר מה זה אדני ויאמר אליו תפלותיך וצדקותיך עלו לזכרון לפני האלהים׃,Hebrew
ועתה שלח לך אנשים אל יפו והבא אליך את שמעון המכנה פטרוס׃,Hebrew
הוא מתגורר עם בורסי אחד שמעון שמו אשר ביתו על יד הים הוא יאמר לך את אשר עליך לעשות׃,Hebrew
וילך לו המלאך הדבר אל קרניליוס ויקרא אל שנים מעבדי ביתו ואל איש מלחמה אחד ירא אלהים מן העמדים תמיד לפניו לשרתו׃,Hebrew
ויספר להם את כל הדברים וישלחם אל יפו׃,Hebrew
ויהי ממחרת והמה הלכים בדרך וקרבים לעיר ויעל פטרוס על הגג להתפלל כשעה הששית׃,Hebrew
והוא רעב ויתאו לטעם לחם ובהכינם לו נפלה תרדמה עליו׃,Hebrew
וירא את השמים נפתחים והנה כלי ירד אליו כדמות מטפחת בד גדולה ויורד בארבע כנפותיו על הארץ׃,Hebrew
ובתוכו מכל בהמת הארץ וחיה ורמש ועוף השמים׃,Hebrew
ויהי קול אליו לאמר קום פטרוס זבח ואכל׃,Hebrew
ויאמר פטרוס חלילה לי אדני כי מעולם לא אכלתי כל פגול וטמא׃,Hebrew
ויהי עוד קול אליו פעם שנית לאמר את אשר טהר האלהים אתה אל תטמאנו׃,Hebrew
וכן היה שלש פעמים והכלי שב והעלה השמימה׃,Hebrew
ויהי בהתפעם רוח פטרוס על המראה אשר ראה והנה האנשים השלוחים מאת קרניליוס שאלו לבית שמעון ויעמדו על הפתח׃,Hebrew
ויקראו וידרשו היש מתגורר שם שמעון המכנה פטרוס׃,Hebrew
ופטרוס עודנו חשב עם לבבו על המראה והרוח אמר אליו הנה שלשה אנשים מבקשים אותך׃,Hebrew
לכן קום רד ולכה נא אתם ואל תתמהמה כי אנכי שלחתים׃,Hebrew
וירד פטרוס אל האנשים הנשלחים אליו מאת קרניליוס ויאמר אנכי האיש אשר אתם מבקשים למה זה באתם הנה׃,Hebrew
ויאמרו קרניליוס שר מאה איש צדיק וירא אלהים ולו שם טוב בכל עם היהודים צוה על פי מלאך קדוש לקרא לך אל ביתו ולשמע דברים מפיך׃,Hebrew
ויקרא אתם אליו ויאספם הביתה ויהי ממחרת ויצא פטרוס אתם ומקצת האחים אשר ביפו הלכו עמו׃,Hebrew
ולמחרתו באו אל קסרין וקרניליוס מחכה להם ועמו בני משפחתו וקרוביו ומידעיו הנקהלים אליו׃,Hebrew
ויהי כבוא פטרוס ויצא קרניליוס לקראתו ויפל לרגליו וישתחו׃,Hebrew
ויקם אותו פטרוס ויאמר קום כי גם אני אנוש אנכי׃,Hebrew
וידבר אתו ויבא הביתה וימצא רבים נאספים שמה׃,Hebrew
ויאמר אליהם אתם ידעתם כי אסור הוא לאיש יהודי להלות ולקרב אל נכרי ואתי הורה אלהים לבלתי אמר חל או טמא על כל אדם׃,Hebrew
ובעבור זאת כאשר נקראתי לא נמנעתי מהלך ועתה אשאלכם מדוע קראתם לי׃,Hebrew
ויאמר קרניליוס זה ארבעה ימים הייתי צם עד השעה הזאת ובשעה התשיעית התפללתי בתוך ביתי והנה איש נצב לפני בלבוש זהר׃,Hebrew
ויאמר קרניליוס נשמעה תפלתך וצדקותיך היו לזכרון לפני האלהים׃,Hebrew
ועתה שלח אל יפו וקרא אליך את שמעון המכנה פטרוס מתגורר הוא בבית שמעון הבורסי על הים אשר בבואו ידבר לך׃,Hebrew
ואמהר ואשלח אליך ואתה היטבת לעשות אשר באת אלי והננו כלנו פה לפני האלהים לשמע את כל אשר צוית מאת יהוה׃,Hebrew
ויפתח פטרוס את פיו ויאמר עתה ידעתי באמת כי האלהים איננו נשא פנים׃,Hebrew
כי אם בכל עם ועם הירא אותו ועשה צדק רצוי הוא לפניו׃,Hebrew
וישלח את דברו לבני ישראל ויבשר את השלום על ידי ישוע המשיח והוא אדון הכל׃,Hebrew
אתם ידעתם את הדבר הנעשה בכל יהודה החל מן הגליל אחרי הטבילה אשר קרא אותה יוחנן׃,Hebrew
את אשר משח האלהים את ישוע הנצרי ברוח הקדש ובגבורה ויעבר בארץ עשה חסד ורפא את כל הנכבשים תחת יד השטן כי האלהים היה עמו׃,Hebrew
ואנחנו עדים על כל אשר עשה בארץ היהודים ובירושלים ואשר הרגהו בהוקיעם אתו על העץ׃,Hebrew
אותו הקים האלהים ביום השלישי ויתנהו להראות בגלוי׃,Hebrew
לא לכל העם כי אם לנו העדים אשר האלהים בחר בהם מראש אשר אכלנו ושתינו אתו אחרי קומו מן המתים׃,Hebrew
ויצו אתנו להשמיע לעם ולהעיד כי אתו שם האלהים לשופט החיים והמתים׃,Hebrew
ועליו כל הנביאים מעידים כי יקבלו סליחת החטאים בשמו כל המאמינים בו׃,Hebrew
עוד פטרוס מדבר הדברים האלה ורוח הקדש צלחה על כל השמעים את הדבר׃,Hebrew
והמאמינים בני המילה אשר באו את פטרוס השתוממו כי מתנת רוח הקדש נשפכה גם על הגוים׃,Hebrew
כי שמעו אתם ממללים בלשנות ומגדלים את האלהים׃,Hebrew
ויען פטרוס ויאמר היוכל איש למנע את המים מטבל את אלה אשר קבלו את רוח הקדש גם הם כמנו׃,Hebrew
ויצו לטבל אתם בשם האדון ויבקשו ממנו לשבת אתם ימים אחדים׃,Hebrew
וישמעו השליחים והאחים אשר ביהודה כי קבלו גם הגוים את דבר האלהים׃,Hebrew
ויהי כאשר עלה פטרוס ירושלים ויריבו עמו בני המילה לאמר׃,Hebrew
אל אנשים אשר להם ערלה באת ותאכל אתם לחם׃,Hebrew
ויחל פטרוס ויספר להם את כל אשר קרהו לאמר׃,Hebrew
מתפלל הייתי בעיר יפו וארדם וארא מראה והנה כלי כדמות מטפחת בד גדולה יורד מן השמים ותורד בארבע כנפותיה ותבא עדי׃,Hebrew
והסתכלתי בה ואבין וארא את בהמת הארץ ואת החיה ורמש האדמה ועוף השמים׃,Hebrew
ואשמע גם קול האמר אלי קום פטרוס זבח ואכל׃,Hebrew
ואמר חלילה לי אדני כי כל פגול וטמא לא בא בפי מעולם׃,Hebrew
ויענני הקול שנית מן השמים ויאמר את אשר טהר האלהים אתה אל תטמאנו׃,Hebrew
וכן היה שלש פעמים והכל שב והעלה השמימה׃,Hebrew
והנה כרגע שלשה אנשים עמדים על פתח הבית אשר אנכי שם והמה שלוחים אלי מקסרין׃,Hebrew
ויאמר אלי הרוח ללכת אתם ולבלתי התמהמה וילכו אתי גם ששת האחים האלה ונבוא אל בית האיש׃,Hebrew
ויגד לנו את אשר ראה המלאך נצב בביתו ואמר אליו שלח אל יפו אנשים וקרא אליך את שמעון המכנה פטרוס׃,Hebrew
והוא ידבר אליך דברים אשר תושע בהם אתה וכל ביתך׃,Hebrew
וכאשר החלותי לדבר צלחה עליהם רוח הקדש כאשר צלחה עלינו בתחלה׃,Hebrew
ואזכר את דבר האדון אשר אמר יוחנן הטביל במים ואתם תטבלו ברוח הקדש׃,Hebrew
ועתה אם מתנה אחת נתן האלהים להם ולנו המאמינים באדון ישוע המשיח מי אנכי כי אעצר לאלהים׃,Hebrew
ויהי כשמעם זאת ויחרישו ויהללו את האלהים ויאמרו אכן גם לגוים נתן האלהים התשובה לחיים׃,Hebrew
והנפוצים מפני הצרה אשר היתה על אודת אסטפנוס הלכו ובאו עד פינוקיא וקפרוס ואנטיוכיא ולא דברו את הדבר כי אם אל היהודים לבדם׃,Hebrew
ויהי בתוכם אנשי קפרוס וקוריני אשר באו אל אנטיוכיא וידברו גם אל היונים ויבשרו אתם את האדון ישוע׃,Hebrew
ותהי עמהם יד יהוה ומספר רב האמינו וישובו אל האדון׃,Hebrew
וישמע הדבר באזני הקהלה אשר בירושלים וישלחו את בר נבא אל אנטיוכיא׃,Hebrew
ויבא שמה וישמח כראתו את חסד האלהים ויזהר את כלם לדבקה באדון בלב נכון׃,Hebrew
כי איש טוב היה ומלא רוח הקדש ואמונה ויאספו לאדון עם רב׃,Hebrew
וילך בר נבא משם אל טרסוס לבקש את שאול וימצא אתו ויביאהו אל אנטיוכיא׃,Hebrew
ויהיו ישבים יחד בקהלה שנה תמימה ומלמדים עם רב אז הוחל באנטיוכיא לקרא את התלמידים בשם משיחיים׃,Hebrew
ויהי בימים ההם ויבאו נביאים מירושלים אל אנטיוכיא׃,Hebrew
ויקם אחד מהם ושמו אגבוס ויגד על פי הרוח כי רעב גדול יבוא על כל ישבי תבל ויהי כן בימי קלודיוס׃,Hebrew
ויועצו התלמידים לשלח איש איש מאשר תשיג ידו לעזרת האחים הישבים ביהודה׃,Hebrew
וכן גם עשו וישלחו אל הזקנים על ידי בר נבא ושאול׃,Hebrew
בעת ההיא שלח המלך הורדוס את ידו להרע לאנשים מן הקהל׃,Hebrew
וימת את יעקב אחי יוחנן בחרב׃,Hebrew
וירא כי טוב הדבר בעיני היהודים ויוסף לתפש גם את פטרוס והימים ימי חג המצות׃,Hebrew
ויאחז אתו ויתנהו במשמר וימסרהו לארבע מחלקות של ארבעה אנשי צבא לשמרו כי אמר להעלותו אחרי הפסח לפני העם׃,Hebrew
פטרוס היה עצור במשמר והקהלה העתירה בעדו בחזקה אל האלהים׃,Hebrew
ויהי בלילה ההוא אשר אמר הורדוס להביאו מחר לדין ויישן פטרוס בין שני אנשי צבא והוא אסור בשנים זקים ושמרי הפתח שמרים את המשמר׃,Hebrew
והנה מלאך יהוה נצב עליו ואור נגה בחדר ויספק על ירך פטרוס ויעירהו לאמר קום מהרה ויפלו מוסרותיו מעל ידיו׃,Hebrew
ויאמר אליו המלאך חגר מתניך והנעל את רגליך ויעש כן ויאמר אליו עטה מעילך ולך אחרי׃,Hebrew
ויצא וילך אחריו ולא ידע אם אמת הוא הנעשה לו על ידי המלאך כי כמראה היה בעיניו׃,Hebrew
ויעברו דרך המשמרת הראשונה והשניה ויבאו עד שער הברזל אשר יצאו בו העירה ויפתח השער לפניהם מאליו ויצאו החוצה וילכו מהלך רחוב אחד והמלאך סר מעליו פתאם׃,Hebrew
ויהי בשובו אל דעתו ויאמר פטרוס עתה זה ידעתי באמת כי האלהים שלח את מלאכו ויפלטני מיד הורדוס ומכל מזמת עם היהודים׃,Hebrew
הוא חשב כזאת והוא בא עד בית מרים אם יוחנן המכנה מרקוס אשר נקהלו שם רבים והם מתפללים יחד׃,Hebrew
וידפק על דלת השער ותגש נערה להקשיב ושמה רודי׃,Hebrew
ותכר את קול פטרוס ומשמחתה לא פתחה לו אם דלת השער ותרץ הביתה ותגד להם כי פטרוס עמד על השער׃,Hebrew
ויאמרו אליה משגעת את והיא מתאמצת כי כן הוא ויאמרו מלאכו הוא׃,Hebrew
ופטרוס הרבה לדפק ויפתחו ויראהו וישתוממו׃,Hebrew
והוא רמז להם בידו לחשות ויספר להם את אשר הוציאו האדון מן המשמר ויאמר הגידו את זאת ליעקב ולאחים ויצא וילך לו למקום אחר׃,Hebrew
הבקר אור ומבוכה לא קטנה היתה בין אנשי הצבא על פטרוס מה היה לו׃,Hebrew
ויהי כאשר בקש אותו הורדוס ולא מצאו חקר את השמרים ויצו להוציאם למות וירד מיהודה אל קסרין וישב שם׃,Hebrew
ואיבה היתה בין הורדוס ובין בני צור וצידון ויבאו אליו בלב אחד ויפתו את בלסטוס אשר על חדר המלך ויבקשו שלום יען לקחו מחית ארצותם מארץ המלך׃,Hebrew
ויהי ביום המועד וילבש הורדוס לבוש מלכות וישב על כסא המשפט ויטף אליהם אמרתו׃,Hebrew
ויריעו לו העם לאמר קול אלהים הוא ולא קול אדם׃,Hebrew
ויכהו מלאך יהוה פתאם עקב אשר לא נתן הכבוד לאלהים ויאכלהו תולעים ויגוע׃,Hebrew
ודבר אלהים הולך ורב׃,Hebrew
וישובו בר נבא ושאול מירושלים אחרי כלותם את השמוש ויקחו אתם את יוחנן המכנה מרקוס׃,Hebrew
ואנשים נביאים ומלמדים היו באנטיוכיא בקהלה אשר בה בר נבא ושמעון הנקרא ניגר ולוקיוס הקוריני ומנחם אשר גדל עם הורדוס שר הרבע ושאול׃,Hebrew
ויהי בשרתם את יהוה ובצומם ויאמר רוח הקדש הבדילו לי את בר נבא ואת שאול למלאכה אשר קראתים לה׃,Hebrew
ויצומו ויתפללו ויסמכו את ידיהם עליהם וישלחום׃,Hebrew
והמה המשלחים על ידי רוח הקדש ירדו אל סלוקיא ומשם באו באניה אל קפרוס׃,Hebrew
ויבאו אל עיר סלמיס ויגידו את דבר האלהים בבתי הכנסיות אשר ליהודים ויהי להם גם יוחנן למשרת׃,Hebrew
ויעברו בכל האי עד פפוס וימצאו איש מגוש אחד נביא שקר איש יהודי ושמו בר ישוע׃,Hebrew
אשר היה עם סרגיוס פולוס שר המדינה איש נבון והוא קרא אליו את בר נבא ואת שאול ויתאו לשמע את דבר האלהים׃,Hebrew
ויעמד לנגדם אלימא המגוש כי זה תרגום שמו ויבקש להטות את השר מן האמונה׃,Hebrew
ושאול הנקרא גם פולוס מלא רוח הקדש ויסתכל בו׃,Hebrew
ויאמר אתה המלא כל מרמה וכל עולה בן בליעל ושונא כל צדק הלא תחדל לסלף את דרכי יהוה הישרים׃,Hebrew
ועתה הנה יד יהוה בך והיית עור ולא תראה את השמש עד עת מועד ותפל עליו פתאם אפלה וחשכה ויפן הנה והנה ויבקש איש להוליכו בידו׃,Hebrew
והשר כאשר ראה את המעשה האמין וישתומם על תורת האדון׃,Hebrew
ויצאו פולוס והאנשים אשר אתו מפפוס וירדו באניה ויבאו אל פרגי אשר בפמפוליא ויעזב אתם יוחנן וישב ירושלים׃,Hebrew
והמה נסעו מפרגי ויבאו אל אנטיוכיא אשר בפיסדיא ויבאו אל בית הכנסת ביום השבת וישבו׃,Hebrew
ויהי אחר קריאת התורה והנביאים וישלחו אליהם ראשי הכנסת לאמר אנשים אחים אם יש לכם דבר מוסר לעם דברו׃,Hebrew
ויקם פולוס וינף ידו ויאמר אנשי ישראל ויראי אלהים שמעו׃,Hebrew
אלהי העם הזה אלהי ישראל בחר באבותינו וירומם את העם בהיותם גרים בארץ מצרים ובזרוע רמה הוציאם משם׃,Hebrew
וישא אתם ויכלכלם במדבר כארבעים שנה׃,Hebrew
וישמד שבעה גוים בארץ כנען ויחלק את ארצם להם לנחלה׃,Hebrew
ואחרי כן נתן להם שפטים כארבע מאות וחמשים שנה עד ימי שמואל הנביא׃,Hebrew
וישאלו מלך ויתן להם אלהים את שאול בן קיש איש משבט בנימן ארבעים שנה׃,Hebrew
וכהסירו אותו ויקם את דוד למלך עליהם אשר גם העיד עליו לאמר מצאתי דוד את בן ישי איש כלבבי והוא יעשה את כל חפצי׃,Hebrew
וזה הוא אשר מזרעו הקים האלהים כפי ההבטחה גואל לישראל את ישוע׃,Hebrew
אשר לפני בואו קדם יוחנן לקרא את טבילת התשובה אל כל עם ישראל׃,Hebrew
ויהי ככלות יוחנן את מרוצתו ויאמר למי תחשבוני לא אני הוא כי הנה הוא בא אחרי ואני נקלתי מהתיר את נעלי רגליו׃,Hebrew
אנשים אחים בני משפחת אברהם ויראי אלהים אשר בקרבכם לכם שלוח דבר הישועה הזאת׃,Hebrew
כי ישבי ירושלים וראשיהם יען אשר לא הכירהו מלאו במשפטם אשר שפטהו את דברי הנביאים הנקראים בכל שבת׃,Hebrew
ואף כי לא מצאו בו משפט מות שאלו מאת פילטוס להמיתו׃,Hebrew
וכאשר השלימו את כל הדברים הכתובים עליו הורידו אותו מן העץ ויניחהו בקבר׃,Hebrew
אבל האלהים הקימו מן המתים׃,Hebrew
וירא ימים רבים אל העלים אתו מן הגליל ירושלימה והמה עתה עדיו אל העם׃,Hebrew
ואנחנו מבשרים אתכם את בשורת ההבטחה אשר היתה לאבותינו כי אתה מלא האלהים לבנינו בהקימו את ישוע׃,Hebrew
ככתוב במזמור השני בני אתה היום ילדתיך׃,Hebrew
ועל אשר הקים אתו מן המתים לבלתי שוב עוד לשחת כה אמר אתן לכם חסדי דוד הנאמנים׃,Hebrew
על כן הוא אמר גם במקום אחר לא תתן חסידך לראות שחת׃,Hebrew
כי דוד גוע אחרי שרתו בדורו לעצת האלהים ויאסף אל אבותיו וירא את השחת׃,Hebrew
ואשר האלהים הקים אותו הוא לא ראה השחת׃,Hebrew
לכן אנשים אחים יודע לכם כי על ידי זה הגד לכם סליחת החטאים׃,Hebrew
ובכל אשר לא יכלתם להצטדק בתורת משה כל המאמין יצדק על ידו׃,Hebrew
לכן השמרו לכם פן יבוא עליכם הנאמר בנביאים׃,Hebrew
ראו בגדים והתמהו ושמו כי פעל פעל אני בימיכם פעל אשר לא תאמינו כי יספר לכם׃,Hebrew
ובצאת היהודים מבית הכנסת בקשו מהם הגוים לדבר אליהם את הדברים האלה בשבת הבאה׃,Hebrew
ורבים מן היהודים ומגרי הצדק הלכו אחרי פולוס ובר נבא בהפרד הקהל והמה דברו על לבם ויזהירום לעמד בחסד האלהים׃,Hebrew
ובשבת השנית נקהלה כמעט כל העיר לשמע את דבר יהוה׃,Hebrew
ויהי כראות היהודים את המון העם וימלאו קנאה ויכחישו את דברי פולוס הכחש וגדף׃,Hebrew
אז הגידו פולוס ובר נבא על פניהם לאמר בדין היה להשמיע אתכם בראשונה את דבר האלהים ועתה אחרי אשר מאסתם אותו ואינכם זכים בעיניכם לחיי העולם לכן הננו פנים אל הגוים׃,Hebrew
כי כן צוה עלינו האדון נתתיך לאור גוים להיות ישועתי עד קצה הארץ׃,Hebrew
וישמחו הגוים כשמעם ויהללו את דבר יהוה ויאמינו כל אשר היו מוכנים לחיי עולם׃,Hebrew
ויפרץ דבר יהוה בכל המקום׃,Hebrew
אך היהודים הסיתו את הנשים החסידות והחשובות ואת אצילי העיר ויעוררו רדיפה על פולוס ובר נבא ויגרשום מגבולם׃,Hebrew
והמה נערו עליהם את העפר מעל רגליהם וילכו לאיקניון׃,Hebrew
והתלמידים מלאו שמחה ורוח הקדש׃,Hebrew
ויהי באיקניון ויבאו יחדו אל בית כנסת היהודים וידברו שם עד כי האמין המון רב מן היהודים ומן היונים׃,Hebrew
אך היהודים אשר לא האמינו עוררו והכעיסו את נפשות הגוים על האחים׃,Hebrew
וישבו שם ימים רבים וילמדו בבטחונם ביהוה העמיד על דבר חסדו בעשותו על ידם אתות ומופתים׃,Hebrew
ויחלק המון העיר לחצי אלה נטו אחרי היהודים ואלה אחרי השליחים׃,Hebrew
ויהי רגשת הגוים והיהודים עם ראשיהם להתעלל בהם ולסקלם׃,Hebrew
ויודע להם ויברחו לערי לוקוניא אל לוסטרא ודרבי וסביבותן׃,Hebrew
ויבשרו שם הבשורה׃,Hebrew
ואיש נכה רגלים היה בלוסטרא והוא ישב פסח מבטן אמו ולא הלך מימיו׃,Hebrew
וישמע את פולוס מדבר והוא הסתכל בו וירא כי אמונה בו להושע׃,Hebrew
ויאמר בקול גדול עמד הכן על רגליך וידלג ויתהלך׃,Hebrew
והמון העם כראותם את אשר עשה פולוס נשאו את קולם ויאמרו בלשון לוקונית ירדו אלינו האלהים בדמות אנשים׃,Hebrew
ויקראו לבר נבא בל ולפולוס קראו הרמיס באשר הוא ראש המדברים׃,Hebrew
וכהן בית בל אשר מחוץ לעירם הביא השערה שורים ועטרות ויחפץ לזבח הוא והמון העם׃,Hebrew
ויהי כשמע זאת השליחים פולוס ובר נבא ויקרעו את בגדיהם וירוצו אל תוך העם׃,Hebrew
ויצעקו לאמר אנשים למה תעשו כזאת גם אנחנו בני אדם חלשים כמוכם ונבשרה אתכם למען שוב תשובו מן הבליכם אלה אל אלהים חיים אשר עשה את השמים ואת הארץ ואת הים ואת כל אשר בם׃,Hebrew
ואשר בדרות קדם הניח לכל הגוים ללכת בדרכיהם׃,Hebrew
וגם לא חדל להעיד על עצמו וייטב לנו בתתו מטר מן השמים ועתות שבע וימלא לבותינו מזון וששון׃,Hebrew
ואף בדברים האלה כמעט לא עצרו כח לכלוא את העם מזבח להם׃,Hebrew
ויבאו שמה יהודים מן אנטיוכיא ומן איקניון ויסיתו את העם וירגמו את פולוס באבנים ויסחבהו חוצה לעיר בחשבם כי מת׃,Hebrew
ויסבו אתו התלמידים ויקם ויבא העירה וממחרת יצא אל דרבי הוא ובר נבא׃,Hebrew
ויבשרו את הבשורה בעיר ההיא ואחרי העמידם תלמידים הרבה שבו אל לוסטרא ואיקניון ואנטיוכיא׃,Hebrew
ויחזקו את נפשות התלמידים ויזהירו אתם לעמד באמונה וכי רק בצרות רבות בוא נבוא אל מלכות האלהים׃,Hebrew
ויבחרו להם זקנים בכל קהלה וקהלה ויתפללו ויצומו ויפקידום ביד האדון אשר האמינו בו׃,Hebrew
ויעברו בפיסדיא ויבאו אל פמפוליא׃,Hebrew
וישמיעו את דבר יהוה בפרגי וירדו אל אטליא׃,Hebrew
ומשם באו באניה אל אנטיוכיא אשר נמסרו שם לחסד אלהים על המלאכה אשר מלאו אתה׃,Hebrew
ובבאם שמה הקהילו את העדה ויגידו את כל אשר עשה אתם האלהים ואת אשר פתח לגוים פתח האמונה׃,Hebrew
וישבו שם עם התלמידים ימים לא מעטים׃,Hebrew
ואנשים ירדו מיהודה וילמדו את האחים לאמר אם לא תמולו כדת משה לא תושעון׃,Hebrew
ויהי על זאת ריב ומחלקת לא קלה לפולוס ולבר נבא עמהם ויגזרו כי פולוס ובר נבא ואחרים מהם יעלו ירושלים אל השליחים והזקנים על אדות השאלה הזאת׃,Hebrew
ותלוה אתם הקהלה ויעברו את פינוקיא ואת שמרון מספרים את תשובת הגוים וישמחו את כל האחים שמחה גדולה׃,Hebrew
ויהי כבאם ירושלים ויקבלו אתם הקהלה והשליחים והזקנים ויגידו להם את אשר הגדיל האלהים לעשות עמהם׃,Hebrew
ויקומו אנשים מאמינים מכת הפרושים ויאמרו כי חובה היא למול אתם ולצותם לשמר את תורת משה׃,Hebrew
ויקהלו השליחים והזקנים לעין בדבר הזה׃,Hebrew
ויהי ברבות המחלקת קם פטרוס ויאמר אליהם אנשים אחים אתם ידעתם כי מימים ראשים בי בחר האלהים מכלנו אשר ישמעו הגוים מפי את דבר הבשורה ויאמינו׃,Hebrew
והאלהים ידע הלבבות העיד עליהם בתתו גם להם את רוח הקדש כאשר נתן לנו׃,Hebrew
ולא הבדיל בינינו וביניהם כי טהר את לבבם על ידי האמונה׃,Hebrew
ועתה מה תנסו את האלהים לשום על על צוארי התלמידים אשר גם אבותינו גם אנחנו לא יכלנו לשאת׃,Hebrew
אבל בחסד ישוע המשיח אדנינו נאמין להושע כמוהם כמונו׃,Hebrew
ויחרישו כל הקהל וישמעו אל בר נבא ואל פולוס מספרים את האתות והמופתים אשר הרבה האלהים לעשות על ידיהם בקרב הגוים׃,Hebrew
ויכלו לדבר ויען יעקב ויאמר אנשים אחים שמעו אלי׃,Hebrew
שמעון ספר איך האלהים ראה לו בראשונה לקחת מבין הגוים עם לשמו׃,Hebrew
ולזאת מסכימים דברי הנביאים ככתוב׃,Hebrew
אחרי זאת אשוב ואקים את סכת דויד הנפלת והרסותיה אקים ובניתיה׃,Hebrew
למען ידרשו שארית אדם את יהוה וכל הגוים אשר נקרא שמי עליהם נאם יהוה עשה כל אלה׃,Hebrew
נודעים לאלהים מעולם כל מעשיו׃,Hebrew
ועל כן אני דן שלא להחמיר על השבים מן הגוים לאלהים׃,Hebrew
רק לכתב אליהם אשר ירחקו מטמאת האלילים ומן הזנות ומבשר הנחנק ומן הדם׃,Hebrew
כי משה מדרת עולם יש לו מגידיו בכל עיר ועיר ויקרא בבתי הכנסיות מדי שבת בשבתו׃,Hebrew
וייטב בעיני השליחים והזקנים עם כל הקהל לבחר מהם אנשים ולשלח אתם אל אנטיוכיא עם פולוס ובר נבא את יהודה המכנה בר שבא ואת סילא אנשי שם בין האחים׃,Hebrew
ויכתבו וישלחו על ידם לאמר אנחנו השליחים והזקנים והאחים שאלים לשלום האחים אשר מן הגוים באנטיוכיא ובסוריא ובקיליקיא׃,Hebrew
יען וביען שמענו כי יצאו מאתנו מבלבלים אתכם ומקלקלים נפשתיכם בדברים באמרם לכם להמול ולשמר את התורה אשר לא צוינו אותם׃,Hebrew
לכן טוב בעיני כלנו יחדו לבחר אנשים לשלחם אליכם עם חביבינו בר נבא ופולוס׃,Hebrew
אנשים אשר מסרו נפשם על שם אדנינו ישוע המשיח׃,Hebrew
על כן שלחנו את יהודה ואת סילא אשר גם המה יגידו זאת בפיהם׃,Hebrew
כי טוב לפני רוח הקדש ולפנינו לבלתי שום עליכם משא אחר לבד מאלה הדברים הצריכים׃,Hebrew
אשר תרחקו מזבחי אלילים ומן הדם ומבשר הנחנק ומן הזנות אם מאלה תשמרו את נפשתיכם תיטיבו לעשות ושלום לכם׃,Hebrew
וישלחו האנשים ויבאו אל אנטיוכיא ויקהילו את העם ויתנו להם את האגרת׃,Hebrew
ויקראו אתה וישמחו על הנחמה׃,Hebrew
ויהודה וסילא אשר גם הם נביאים נחמו האחים בדברים רבים ויחזקום׃,Hebrew
ויהיו שם ימים אחדים וישלחום האחים בשלום אל השליחים׃,Hebrew
וייטב בעיני סילא לשבת שם׃,Hebrew
ופולוס ובר נבא ישבו באנטיוכיא וילמדו ויבשרו את דבר יהוה המה וגם רבים אחרים עמם׃,Hebrew
ויהי מקץ ימים ויאמר פולוס אל בר נבא לכה ונשובה ונפקדה את אחינו בכל עיר ועיר אשר קראנו שם את דבר יהוה ונראה מה המה׃,Hebrew
ובר נבא יעץ לקחת אתם את יוחנן המכנה מרקוס׃,Hebrew
אך פולוס לא אבה לקחת אתם את האיש אשר סר מעליהם בפמפוליא ולא הלך אתם במלאכתם׃,Hebrew
ויהי רגז עד אשר נפרדו איש מאחיו ויקח בר נבא את מרקוס ויסע באניה אל קפרוס׃,Hebrew
ופולוס בחר לו את סילא וימסרהו האחים אל חסד יהוה ויצא׃,Hebrew
ויעבר בסוריא ובקיליקיא ויחזק את הקהלות׃,Hebrew
ויבא אל דרבי ואל לוסטרא והנה שם תלמיד אחד ושמו טימותיוס והוא בן אשה יהודית מאמנת ואביו יוני׃,Hebrew
ויהי לו שם טוב בין האחים אשר בלוסטרא ובאיקניון׃,Hebrew
בו בחר פולוס אשר יצא אתו ויקח וימל אתו בעבור היהודים אשר במקמות ההם כי כלם ידעו את אביו כי יוני הוא׃,Hebrew
ויהי בעברם בערים וימסרו להם לשמר את הפקודים אשר גזרו השליחים והזקנים אשר בירושלים׃,Hebrew
ותתחזקנה הקהלות באמונה וירב מספרן יום יום׃,Hebrew
ויעברו בפרוגיא ובארץ גלטיא כי מנעם רוח הקדש מהשמיע את הדבר באסיא׃,Hebrew
וכבאם אל מוסיא הואילו ללכת אל ביתוניא ולא הניח להם הרוח׃,Hebrew
ויחלפו ממוסיא וירדו אל טרואס׃,Hebrew
וחזון נראה אל פולוס בלילה והנה איש מוקדון נצב והוא מבקש ממנו לאמר עבר אל מקדוניא ועזרנו׃,Hebrew
וכראתו את המחזה מיד בקשנו ללכת אל מקדוניא בהביננו כי האלהים קראנו שמה לבשר אתם הבשורה׃,Hebrew
ונצא מן טרואס ונרד באניה ונבא דרך ישרה אל סמותרקיא וממחרת אל נפוליס׃,Hebrew
ומשם אל פילפי ראשית ערי הפלך של מקדוניא והיא בת חורין ונשב בעיר הזאת ימים אחדים׃,Hebrew
וביום השבת יצאנו אל מחוץ לעיר אל יד הנהר אשר שם מקום תפלה כמנהגם ונשב ונדבר אל הנשים הנקהלות שמה׃,Hebrew
ואשה יראת אליהם ושמה לודיא מכרת ארגמן מעיר תיאטירא שמעה ויפתח יהוה את לבה להקשיב אל דברי פולוס׃,Hebrew
ותטבל היא ובני ביתה ותבקש ממנו לאמר אם חשבתם אתי נאמנה לאדון באו נא אל ביתי ושבו בו ותפצר בנו׃,Hebrew
ויהי בלכתנו למקום התפלה ותפגע בנו שפחה בעלת אוב אשר עשתה הון רב לאדניה בקסמיה׃,Hebrew
ותלך אחרי פולוס ואחרינו הלוך וקרוא לאמר האנשים האלה עבדי אל עליון המה המודיעים אתנו ארח הישועה׃,Hebrew
וכן עשתה ימים רבים וירע בעיני פולוס הדבר הזה ויפן ויאמר אל הרוח אנכי מצוך בשם ישוע המשיח לצאת ממנה ויצא בשעה ההיא׃,Hebrew
ויראו אדניה כי אזלה תוחלת בצעם ויתפשו את פולוס ואת סילא ויסחבום אל הרחוב לפני זקני העיר׃,Hebrew
ויביאום אל השרים ויאמרו האנשים האלה עכרים את עירנו והם יהודים׃,Hebrew
ומודיעים חקות אשר לא נכון לנו לקבלם ולעשתם כי רומיים אנחנו׃,Hebrew
ויקם גם העם עליהם והשרים קרעו את בגדיהם מעליהם ויצוו להכותם בשוטים׃,Hebrew
ויהי אחרי הכות אתם מכה רבה וישליכום במשמר ויצוו את שומר האסורים לשמרם היטב׃,Hebrew
והוא כאשר צוה כן השליכם בחדר המשמר הפנימי וישם את רגליהם בסד׃,Hebrew
ויהי כחצות הלילה ויתפללו פולוס וסילא ויזמרו לאלהים והאסורים מקשיבים אליהם׃,Hebrew
ופתאם היה רעש גדול עד אשר זעו מוסדות בית הכלא וכרגע נפתחו כל הדלתות ומוסרות כלם נתקו׃,Hebrew
ושומר האסורים נעור משנתו ויהי כראתו את דלתות המשמר נפתחות וישלף חרבו ויבקש לאבד את עצמו בחשבו כי ברחו האסורים׃,Hebrew
ויקרא פולוס בקול גדול לאמר אל תעש לך מאומה רע כי פה אנחנו כלנו׃,Hebrew
וישאל נרות וידלג פנימה והוא מרעיד ויפל לרגלי פולוס וסילא׃,Hebrew
ויוציאם החוצה ויאמר אדני מה עלי לעשות למען אושע׃,Hebrew
ויאמרו האמן באדון ישוע המשיח ותושע אתה וביתך׃,Hebrew
ויגידו לו את דבר יהוה ולכל אשר בביתו׃,Hebrew
ויקחם בלילה בשעה ההיא וירחץ את חבורתיהם וימהר להטבל הוא וכל אשר לו׃,Hebrew
ויעלם אל ביתו וישם שלחן לפניהם ויגל עם כל ביתו על היותו מאמין באלהים׃,Hebrew
ובחית הבקר שלחו השרים את השוטרים לאמר שלח את האנשים ההם׃,Hebrew
ויגד שמר האסורים לפולוס את הדברים האלה לאמר שלחו השרים לפטר אתכם ועתה צאו ולכו בשלום׃,Hebrew
ויאמר פולוס אליהם הכה הכונו נגד כל העם בלא דין ומשפט ואנחנו אנשים רומיים וישליכו אתנו במשמר ועתה נסתר יגרשונו אל נא כי אם יבאו המה ויוציאונו׃,Hebrew
ויגידו השטרים לשרים את הדברים האלה ויהי כשמעם כי רומיים הם וייראו׃,Hebrew
ויבאו ויחלו פניהם ויוציאום וישאלו מהם לצאת מן העיר׃,Hebrew
ויצאו מן המשמר ויבאו אל בית לודיא ויראו את האחים ויזהירום וילכו לדרכם׃,Hebrew
ויהי אחרי עברם באמפפוליס ובאפלוינא ויבאו אל תסלוניקי אשר שם בית כנסת היהודים׃,Hebrew
ופולוס נכנס אליהם כמשפטו ושלש שבתות דבר עמהם בדברי הכתובים׃,Hebrew
פתוח והוכח להם כי צריך היה אשר יענה המשיח ויקום מן המתים וכי זה הוא המשיח ישוע אשר אני מגיד לכם׃,Hebrew
ויאמינו מקצתם ויספחו על פולוס וסילא וגם יראי אלהים מן היונים לרב וגם נשים חשובות מספר לא מעט׃,Hebrew
ויקנאו הסוררים שביהודים ויקחו להם אנשי בליעל מבטלני השוק ויקבצו המון ויהמו את העיר ויסבו על בית יסון ויבקשו להביאם חוצה אל העם׃,Hebrew
וכאשר לא מצאו אותם סחבו את יסון ואנשים מן האחים לפני ראשי העיר ויצעקו לאמר הנה המדיחים את כל ישבי תבל באו גם הלום׃,Hebrew
ויסון אסף אתם אל ביתו והם כלם עשים נגד דתי הקיסר באמרם כי יש מלך אחר והוא ישוע׃,Hebrew
ויחרידו את העם ואת ראשי העיר אשר שמעו את זאת׃,Hebrew
ויקחו ערבון מידי יסון ומידי האחרים ואחרי כן פטרום׃,Hebrew
והאחים מהרו לשלח את פולוס ואת סילא לילה לברואה והם בבאם שמה הלכו לבית כנסת היהודים׃,Hebrew
ואלה היו נדיבים מאנשי תסלוניקי ויקבלו את הדבר בכל לב וידרשו בכתובים יום יום לדעת אם כן הוא הדבר׃,Hebrew
ויאמינו הרבה מהם וגם מן הנשים החשובות היוניות ומן האנשים לא מעט׃,Hebrew
ויהי כאשר שמעו היהודים אשר מתסלוניקי כי מגיד פולוס את דבר אלהים גם בברואה ויבאו ויעררו את העם גם שמה׃,Hebrew
וימהרו האחים וישלחו את פולוס ללכת עד הים וסילא וטימותיוס נשארו שם׃,Hebrew
והמלוים את פולוס הוליכהו עד אתינס ויקבלו מצותו אל סילא וטימותיוס כי בוא יבאו אליו במהרה וילכו׃,Hebrew
ויהי באתינס ופולוס מהכה להם ותתחמץ רוחו בקרבו בראתו את העיר מלאה אלילים׃,Hebrew
על כן בבית הכנסת דבר עם היהודים ועם יראי אלהים ובשוק יום יום עם הנקרים אליו׃,Hebrew
וגם מקצת הפילוסופים מתלמידי אפיקורוס ומחברת האסטוא התגרו בו ויש אשר אמרו מה יאמר המפטפט הלז ואחרים אמרים כפי הנראה הוא מגיד אלהי נכר יען כי בשר אתם את ישוע ואת התחיה׃,Hebrew
ויאחזוהו ויביאהו אל גבעת המשפט הנקראה בשם אריופגוס ויאמרו הנוכל לדעת מה היא זו התורה החדשה אשר אתה משמיע׃,Hebrew
כי דברים זרים אתה מביא באזנינו והננו חפצים לדעת מה ענינם׃,Hebrew
כי האתיניים כלם וגם הנכרים הגרים שם לא חשו לדבר אחר כי אם לספר או לשמע חדשות׃,Hebrew
ויעמד פולוס בתוך ועד השפטים ויאמר אנשי אתינס הנני ראה בכל כי יראי אלים אתם מאד׃,Hebrew
כי אני עבר ומתבונן אל עבדות אלהיכם ואמצא מזבח אחד כתוב עליו לאל הנעלם ועתה את אשר עבדתם ואינכם ידעים אתו אני מגיד לכם׃,Hebrew
האל אשר עשה את העולם וכל אשר בו לא ישכן בהיכלות מעשה ידים כי הוא אדון השמים והארץ׃,Hebrew
גם לא ישרתוהו ידי בני אדם כאלו יצטרך לדבר כי הוא הנתן לכל חיים ונשמה וכל דבר׃,Hebrew
ויושב כל עממי בני אדם על כל פני האדמה מדם אחד ויצב מועדים קבועים וגבולת מושבם׃,Hebrew
למען יבקשו את האלהים אולי ימששהו וימצאהו אף כי איננו רחוק מכל אחד ממנו׃,Hebrew
כי בו אנחנו חיים ומתנועעים וקימים כאשר גם מקצת משורריכם אמרו אף ילידיו אנחנו׃,Hebrew
והנה בהיותנו ילידי האלהים לא נכון לנו לחשב כי האלהות תדמה לזהב או לכסף או לאבן מעשה חרש ומחשבת בני אדם׃,Hebrew
לכן עתה אחרי עבר אלהים על ימות הסכלות מצוה הוא את כל בני האדם בכל אפסי ארץ כי שוב ישובו׃,Hebrew
יען אשר שת יום לשפט תבל בצדק על ידי איש אשר הפקידו ויתן עדות נאמנה לכלם בהקימו אתו מן המתים׃,Hebrew
וכאשר שמעו תחית מתים אלה הלעיגו לו ואלה אמרו על זאת נשמעך בעת אחרת׃,Hebrew
ובכן יצא פולוס מתוכם׃,Hebrew
ומקצתם דבקו בו ויאמינו ובהם דיונוסיוס מן השפטים של אריופגוס ואשה אחת שמה דמריס ועוד אחרים עמהם׃,Hebrew
אחר כן סר פולוס מאתינס ויבא אל קורנתוס׃,Hebrew
וימצא יהודי נולד בפונטוס ומשו עקילס אשר בא מקרוב מן איטליא הוא ואשתו פריסקלה מפני אשר צוה קלודיוס את כל היהודים לסור מעיר רומי׃,Hebrew
ויבא אליהם ויהי בהיתם בני אמנות אחת וישב אתם ויעש מלאכתו ואמנותם עשות יריעות אהלים׃,Hebrew
וידבר בבית הכנסת בכל שבת ושבת ויוכח את היהודים ואת היונים׃,Hebrew
וכבוא סילא וטימותיוס ממקדוניא היה פולוס נגש ברוח להעיד אל היהודים כי ישוע הוא המשיח׃,Hebrew
ויהי כהמרותם וכגדפם וינער את בגדיו ויאמר אליהם דמכם בראשיכם ואנכי נקי מעתה אלכה לי אל הגוים׃,Hebrew
וילך משם ויבא אל בית איש ושמו יוסטוס איש ירא אלהים וביתו סמוך לבית הכנסת׃,Hebrew
וקריספוס ראש הכנסת האמין באדון הוא וכל ביתו וגם קורנתים רבים בשמעם האמינו ויטבלו׃,Hebrew
ודבר האדון היה אל פולוס במחזה בלילה לאמר אל תירא כי אם דבר ואל תחשה׃,Hebrew
כי עמך אנכי ואיש אל יגע בך להרע לך כי גוי גדול לי בעיר הזאת׃,Hebrew
וישב שם שנה וששה חדשים וילמד בהם את דבר האלהים׃,Hebrew
ויהי בהיות גליון שר מדינת אכיא ויקומו היהודים כלם וחדו על פולוס ויביאהו אל כסא המשפט׃,Hebrew
ויאמרו האיש הזה מפתה את בני האדם לעבד את אלהים בלא כתורה׃,Hebrew
ויהי אך בקש פולוס לפתח את פיו וגליון אמר אל היהודים לאמר אם היה דבר פשע או מעשה נבלה כי עתה נשאתי ושמעתי אתכם היהודים כמשפט׃,Hebrew
אבל אם היא שאלה על מלין ושמות והדת שלכם ראו אתם ואני אין רצוני להיות שפט על דברים כאלה׃,Hebrew
ויגרש אתם מלפני כסא המשפט׃,Hebrew
ויאחזו כל היונים את סוסתנים ראש הכנסת ויכוהו לפני כסא המשפט וגליון לא שת לבו גם לזאת׃,Hebrew
ופולוס ישב שם עוד ימים רבים ויפטר מן האחים וירד באניה ללכת אל סוריא ואתו פריסקלה ועקילס ויגלח את ראשו בקנכרי כי נדר עליו׃,Hebrew
ויבאו אל אפסוס ויעזב אתם שם והוא הלך לבית הכנסת וידבר עם היהודים׃,Hebrew
ויבקשו ממנו להאריך ימי שבתו אתם ולא אבה׃,Hebrew
כי אם נפטר מהם באמרו מחיב אני לחג את החג הבא בירושלים ואחרי כן אשובה אליכם אם ירצה יהוה וילך לו באניה מן אפסוס׃,Hebrew
ויבא אל קסרין ויעל וישאל לשלום הקהלה וירד אל אנטיוכיא׃,Hebrew
וישב שם ימים אחדים וילך למסעיו ויעבר בארץ גלטיא ופרוגיא ויחזק את כל התלמידים׃,Hebrew
ואיש יהודי בא אל אפסוס ועיר מולדתו אלכסנדריא ושמו אפולוס איש דברים ותקיף בכתובים׃,Hebrew
הוא היה מלמד דרך האדון והוא מדבר כחם רוחו ומלמד היטב על אדות ישוע ולא ידע כי אם טבילת יוחנן לבדה׃,Hebrew
והוא החל לקרא בבית הכנסת בבטחון לבב וישמעו אתו עקילס ופריסקלה ויקחהו אליהם ויוסיפו להגיד לו את דרך האלהים באר היטב׃,Hebrew
ויחפץ ללכת לאכיא ויכתבו האחים אל התלמידים ויעררו אתם לקבלו ויבא שמה ויעזר הרבה את המאמינים על ידי החסד׃,Hebrew
כי בחזקה התוכח עם היהודים לפני כל העם ויראם מן המקראות כי ישוע הוא המשיח׃,Hebrew
ויהי בהיות אפולוס בקורנתוס ויעבר פולוס במדינות העליונת וירד אל אפסוס וימצא שם תלמידים׃,Hebrew
ויאמר אליהם הקבלתם את רוח הקדש אחרי אשר האמנתם ויאמרו אליו אף לא שמענו כי ישנו רוח הקדש׃,Hebrew
ויאמר אליהם על מה אפוא הטבלתם ויאמרו על טבילת יוחנן׃,Hebrew
ויאמר פולוס יוחנן הטביל בטבילת התשובה ואמר אל העם כי האמן יאמינו באשר יבוא אחריו והוא המשיח ישוע׃,Hebrew
ויהי כשמעם זאת ויבאו להטבל בשם ישוע האדון׃,Hebrew
ויסמך פולוס את ידיו עליהם ויבא עליהם רוח הקדש וימללו בלשנות ויתנבאו׃,Hebrew
ויהיו כלם כשנים עשר איש׃,Hebrew
ויבא אל בית הכנסת ויקרא שם בבטחון לבב וידבר עמם כשלשה חדשים ויט את לבם אל דברי מלכות האלהים׃,Hebrew
אך מקצתם הקשו את לבבם ולא האמינו וידברו סרה על הדרך הזה לפני הקהל ויסר מהם ויבדל מתוכם את התלמידים וידבר אתם יום יום בבית המדרש של טורנוס׃,Hebrew
וכן היתה כשנתים ימים עד כי שמעו כל ישבי אסיא גם יהודים גם יונים את דבר ישוע האדון׃,Hebrew
וגבורות גדלות עשה האלהים על ידי פולוס׃,Hebrew
עד כי גם הניחו סודרים וחגרת מעל עור בשרו על החולים ויסורו מהם תחלאיהם וגם הרוחות הרעות יצאו׃,Hebrew
ואנשים מן היהודים הסבבים ומלחשים הואילו להזכיר את שם ישוע האדון על אחוזי הרוחות הרעות לאמר משביע אני אתכם בישוע אשר פולוס קרא אותו׃,Hebrew
והעשים ככה היו שבעת בני סקוה אחד מגדולי כהני היהודים׃,Hebrew
ויען הרוח ויאמר את ישוע אני מכיר ואת פולוס אני ידע ומי אתם׃,Hebrew
ויקפץ עליהם בעל הרוח הרעה ויגבר עליהם ויכבשם עד כי נסו מן הבית ההוא עירמים ופצועים׃,Hebrew
ויודע הדבר לכל היהודים והיונים ישבי אפסוס ויפל פחד על כלם ויגדל שם האדון ישוע׃,Hebrew
ורבים מן המאמינים באו ויתודו ויודיעו את אשר עשו׃,Hebrew
ורבים אשר עשקו במעשי כשפים הביאו את ספריהם וישרפום לעיני כל ויחשבו את ערכם וימצאהו חמשת רבבות דינרים׃,Hebrew
ודבר יהוה גבר מאד וילך הלך וחזק׃,Hebrew
ויהי ככלות הדברים האלה יעץ פולוס ברוחו לעבר בתוך מקדוניא ואכיא וללכת ירושלים ויאמר אחרי היותי שמה ראה אראה גם את רומי׃,Hebrew
וישלח שנים מן המשרתים אתו את טימותיוס ואת ארסטוס אל מקדוניא והוא התמהמה עוד ימים באסיא׃,Hebrew
ותהי בעת ההיא מהומה לא קטנה על אדות דרך יהוה׃,Hebrew
כי צורף כסף אחד דמטריוס שמו עשה היכלות כסף של ארטמיס המציא לחרשים משכרת לא מעט׃,Hebrew
ויקהל אתם ואת שאר העסקים במלאכה ההיא ויאמר אנשים אתם ידעים כי מן המלאכה הזאת עשינו כבוד׃,Hebrew
ואתם ראים ושמעים אשר לא באפסוס לבדה כי גם כמעט באסיא כלה זה פולוס פתה והדיח המון עם רב לאמר לא אלהים אלה הנעשים בידים׃,Hebrew
ועתה עוד מעט ולא לבד חלקנו זה יהיה לבוז כי אם גם היכל ארטמיס המלכת הגדולה יחשב לאין ותכלה תפארתה אשר כל אסיא וכל ישבי תבל מכבדים אותה׃,Hebrew
ויהי כשמעם את דבריו וימלאו חמה ויצעקו לאמר גדולה ארטמיס של האפסיים׃,Hebrew
ותמלא כל העיר מבוכה ויסערו כלם יחדו אל התאטרון ויחטפו אתם את גיוס ואת ארסטרכוס אנשים מקדונים וחברי פולוס במסעיו׃,Hebrew
ויאל פולוס לבוא אל תוך העם ולא הניחו לו התלמידים׃,Hebrew
וגם מקצת ראשי אסיא אשר היו אהביו שלחו אליו ויזהירו אתו אשר לא ימלאהו לבו לבוא אל התאטרון׃,Hebrew
ויצעקו שם אלה בכה ואלה בכה כי מבוכה גדולה היתה בקהל ורבם לא ידעו על מה זה נאספו׃,Hebrew
וימשכו מתוך ההמון את אלכסנדר והיהודים דחו אתו עד צאתו וינף אלכסנדר את ידו ויבקש להצטדק לפני העם׃,Hebrew
והמה כהכירם כי הוא יהודי נשאו כלם קול ויצעקו כשתי שעות לאמר גדולה ארטמיס של האפסיים׃,Hebrew
ויהס סופר העיר את העם ויאמר אנשי אפסוס מי הוא האיש אשר לא ידע כי העיר אפסוס סכנת היא להיכל של ארטמיס המלכת הגדולה ולצלמה היורד מן השמים׃,Hebrew
ויען אשר אין לכחש בדברים האלה ראוי לכם להיות שקטים ולא לעשות דבר נמהר׃,Hebrew
כי הבאתם את האנשים האלה אשר אינם גזלי מקדש גם אינם מגדפי מלכתכם׃,Hebrew
לכן אם לדמטריוס ולחרשים אשר אתו דבר ריב עם איש הנה לנו ימי בית דין ושרי המדינה ויביאו אליהם את ריבם׃,Hebrew
ואם תבקשו דבר אחר שפוט ישפט בקהל כפי החק׃,Hebrew
כי הלא בסכנה אנחנו להתחיב במרד בעבור היום הזה ודבר אין לנו לתת דין וחשבון על הרגשה הזאת׃,Hebrew
ויהי כאשר כלה לדבר כדברים האלה וישלח את הקהל׃,Hebrew
ואחרי אשר שקטה המהומה קרא פולוס לתלמידים ויברכם ויצא ללכת אל מקדוניא׃,Hebrew
ויעבר במדינות ההן ויזהר אתם בדברים רבים ויבא אל ארץ יון׃,Hebrew
וישב שם שלשה חדשים ויהי באמרו ללכת אל סוריא ויארבו לו היהודים ויגמר בלבו לשוב דרך מקדוניא׃,Hebrew
וילכו אתו עד לאסיא סופטרוס הברואי ומן התסלוניקים ארסטרכוס וסקונדוס וגיוס הדרבי וטימותיוס ומן אסיא טוכיקוס וטרופימוס׃,Hebrew
ואלה הלכו לפנינו ויוחילו לנו בטרואס׃,Hebrew
ואנחנו יצאנו מן פילפי אחרי ימי חג המצות ומקץ חמשה ימים באנו באניה אליהם אל טרואס ונשב שם שבעת ימים׃,Hebrew
ויהי באחד בשבת כאשר נאספו התלמידים לבצע הלחם וידבר אתם פולוס כי אמר ללכת משם למחרת היום ויארך הדבר עד חצות הלילה׃,Hebrew
ונרות רבים היו בעליה אשר נאספנו שם׃,Hebrew
ובחור אחד שמו אבטוכוס ישב בחלון וירדם בהאריך פולוס את אמרתו ותגבר עליו שנתו ויפל מהמדור השלישי למטה וישאהו מת׃,Hebrew
וירד פולוס ויגהר עליו ויחבקהו ויאמר אל תבהלו כי נשמתו בו׃,Hebrew
ואחר עלה ויבצע הלחם ויטעם וירב לשיח אתם עד אור הבקר ויצא ללכת לדרכו׃,Hebrew
והם הביאו את הנער חי וינחמו עד מאד׃,Hebrew
ואנחנו קדמנו לרדת באניה ונעבר אסוסה למען נקח שם אתנו את פולוס כי כן צוה והוא חשב בלבו ללכת שמה ברגליו׃,Hebrew
ויפגש אתנו באסוס ונקח אתו ונבא אל מיטוליני׃,Hebrew
ומשם יצאנו באניה ונפגע ממחרת אל מול כיוס וביום השלישי עברנו אל סמוס ונלן בטרוגוליון ולמחרתו באנו אל מיליטוס׃,Hebrew
כי פולוס אמר לעבר מעל פני אפסוס פן יצטרך להתמהמה באסיא כי אץ לבוא אם יוכל עד חג השבועות ירושלים׃,Hebrew
וממיליטוס שלח אל אפסוס ויקרא את זקני הקהלה׃,Hebrew
ויבאו אליו ויאמר להם אתם ידעתם איך הייתי עמכם בכל עת מן היום הראשון אשר דרכה רגלי באסיא׃,Hebrew
אשר עבדתי את האדון בכל ענוה ובדמעות הרבה ובמסות המצאות אתי בנכלי היהודים׃,Hebrew
איך לא כחדתי מכם כל דבר תועלת והגדתיו לכם ולמדתי אתכם ברבים ובכל בית ובית׃,Hebrew
ואעיד ליהודים וליונים את התשובה לאלהים ואת האמונה באדנינו ישוע המשיח׃,Hebrew
ועתה הנני אסיר הרוח ללכת ירושלים ואינני יודע מה יקרני שם׃,Hebrew
אפס כי רוח הקדש מעיד בכל עיר ועיר לאמר כי מוסרות וצרות נכונו לי׃,Hebrew
אבל לא אחוש לאחת מהנה וגם נפשי לא יקרה בעיני למען אשלים בשמחה את מרוצתי ואת השרות אשר קבלתי מאת האדון ישוע להעיד על בשורת חסד אליהם׃,Hebrew
ועתה הנה ידע אנכי כי אתם כלכם אשר התהלכתי בקרבכם הלוך והשמע את מלכות יהוה כי לא תוסיפו עוד ראות פני׃,Hebrew
על כן מעיד אני בכם היום הזה כי נקי אנכי מדמי כלכם׃,Hebrew
כי לא כחדתי מהגיד לכם את עצת האלהים כלה׃,Hebrew
לכן שמרו את נפשותיכם ואת כל העדר אשר הקים אתכם רוח הקדש לפקידים בו לרעות את עדת האלהים אשר קנה לו בדם נפשו׃,Hebrew
כי ידע אני אשר אחרי צאתי יבואו בתוככם זאבים עזים אשר לא יחוסו על העדר׃,Hebrew
וגם מקרבכם יקומו אנשים דברי תהפכות להטות אחריהם את התלמידים׃,Hebrew
על כן שקדו וזכרו כי שלש שנים יומם ולילה לא חדלתי לדבר על לב כל אחד מכם בדמעות׃,Hebrew
ועתה אחי אני מסר אתכם לאלהים ולדבר חסדו אשר לו היכלת לבנות אתכם ולתת לכם נחלה בקרב כל המקדשים׃,Hebrew
לא חמדתי כסף איש או זהבו או לבושו׃,Hebrew
ואתם ידעתם כי ידי אלה עבדו בעד צרכי ובעד צרכי ההלכים אתי׃,Hebrew
ובכל הראיתי אתכם כי כן עלינו לעמל ולתמך את החלשים ולזכר את דברי האדון ישוע כי הוא אמר טוב אשר תתן משתקח׃,Hebrew
ואחרי דברו את הדברים האלה כרע על ברכיו ויתפלל עם כלם׃,Hebrew
ויבכו כלם בכי גדול ויפלו על צוארי פולוס וינשקו לו׃,Hebrew
וביותר התעצבו על הדבר אשר דבר כי לא יוסיפו עוד לראות פניו וילוהו אל האניה׃,Hebrew
ויהי כאשר נפרדנו מהם ונרד באניה ונבוא דרך ישרה אל קוס וממחרת אל רודוס ומשם אל פטרה׃,Hebrew
שם מצאנו אניה עברת אל פינוקיא ונרד בה ונעבר׃,Hebrew
ונרא את פני קפרוס ונעזבנה לשמאל ונעבר אל סוריא ונגיע אל צור כי שמה יוציאו את מעמסת האניה׃,Hebrew
ונמצא את התלמידים ונשב שם שבעת ימים והם אמרו אל פולוס על פי הרוח לבלתי עלות ירושלים׃,Hebrew
ויהי אחרי מלאת לנו הימים האלה ונצא ללכת לדרכנו וילוו אתנו כלם עם נשיהם ועם טפם עד מחוץ לעיר ונכרע על ברכינו על חוף הים ונתפלל׃,Hebrew
ונברך איש את רעהו ונעל אל האניה והמה שבו איש לביתו׃,Hebrew
ואנחנו כלינו את דרך הים ונרד מצור אל עכו ונשאל לשלום האחים ונשב אתם יום אחד׃,Hebrew
וממחרת נסענו פולוס ואשר אתו ונבא אל קסרין ונלך אל בית פילפוס המבשר אשר הוא אחד מן השבעה ונשב עמו׃,Hebrew
ולו היו ארבע בנות בתולות מתנבאות׃,Hebrew
ויהי בהיותנו שם ימים רבים וירד נביא אחד מיהודה ושמו אגבוס׃,Hebrew
ויבא אצלנו ויקח את אזור פולוס ויאסר בו את ידיו ואת רגליו ויאמר כה אמר רוח הקדש ככה יאסרו היהודים בירושלים את האיש אשר לו האזור הזה ויסגירהו בידי הגוים׃,Hebrew
ויהי כאשר שמענו את זאת ונבקש ממנו אנחנו ואנשי המקום אשר לא יעלה ירושלים׃,Hebrew
ויען פולוס ויאמר מה לכם אשר תבכו ותשברו לבבי כי נכון אנכי לא לבד להאסר כי גם למות בירושלים על שם ישוע האדון׃,Hebrew
ולא אבה שמע ונרף ממנו לאמר רצון יהוה יעשה׃,Hebrew
ואחרי הימים האלה נשאנו את כלינו ונעל ירושלים׃,Hebrew
וילכו אתנו גם תלמידים מקסרין ויביאו אתנו ללון בבית איש כתי ושמו מנסון והוא תלמיד ישן׃,Hebrew
ויהי כבאנו ירושלים ויקבלו אתנו האחים בשמחה׃,Hebrew
וממחרת היום נכנס פולוס עמנו אל יעקב ויבאו שמה כל הזקנים׃,Hebrew
וישאלם לשלום ויספר אחת לאחת את אשר עשה האלהים לגוים בשרותו׃,Hebrew
וישמעו ויהללו את האלהים ויאמרו אליו הנך ראה אחינו כמה רבבות יהודים באו להאמין וכלם מקנאים לתורה׃,Hebrew
והם שמעו עליך שמועה כי תלמד את כל היהודים אשר בקרב הגוים לסור ממשה באמרך כי אין עליהם למול את בניהם וללכת בחקות התורה׃,Hebrew
ועתה מה לעשות הנה האסף יאסף המון העם כי ישמעו כי באת׃,Hebrew
לכן עשה זאת אפוא אשר נאמר אליך׃,Hebrew
הנה יש אתנו ארבעה אנשים אשר נדר עליהם אתם קח לך והטהר אתם ושלם ההוצאות בעדם למען אשר יגלחו את ראשם וידעו כלם כי שמועת שוא שמעו עליך וכי אתה בעצמך מתהלך בחקות התורה׃,Hebrew
ועל דבר המאמינים בגוים כתבנו וגזרנו אשר לא ישמרו דבר מאלה רק להשמר מזבחי אלילים ומן הדם ומבשר הנחנק ומן הזנות׃,Hebrew
ויקח פולוס את האנשים ויטהר אתם וממחרת בא אל המקדש ויגד כי מלאו ימי טהרתם עד כי הקרב קרבן כל אחד מהם׃,Hebrew
ויהי כאשר קרבו שבעת הימים לכלות והיהודים אשר מאסיא ראו אתו במקדש ויעוררו את כל ההמון וישלחו בו את ידיהם׃,Hebrew
ויצעקו לאמר אנשי ישראל עזרו זה הוא האיש המלמד את כל אדם אשר בכל הארץ סרה על העם הזה ועל התורה ועל המקום הזה וגם הביא אל המקדש אנשים יונים ויחלל את המקום הקדוש הזה׃,Hebrew
כי היו ראים את טרופימוס האפסי בעיר אתו ויחשבו כי פולוס הביא אתו אל המקדש׃,Hebrew
ותהם כל העיר וירץ העם ויקבץ ויאחזו את פולוס וימשכהו אל מחוץ למקדש ופתאם סגרו הדלתות׃,Hebrew
והמה מבקשים להמיתו והשמועה באה אל שר האלף של הגדוד כי כל ירושלים נבוכה׃,Hebrew
וימהר ויקח אתו אנשי צבא ושרי מאות וירץ אליהם ויהי כראותם את שר האלף ואת אנשי הצבא ויחדלו מהכות את פולוס׃,Hebrew
ויגש שר האלף ויחזק בו ויצו לאסרו בנחשתים וישאל מי הוא זה ומה עשה׃,Hebrew
ויענו מן העם אלה בכה ואלה בכה ולא יכל לדעת מאומה אל נכון מרב השאון ויצו להוליכו אל המצד׃,Hebrew
ויהי כבואו עד המעלות וישאהו אנשי הצבא מפני חמת העם׃,Hebrew
כי עם רב הלך אחריו והם צעקים ואמרים הסר אתו׃,Hebrew
וכאשר הקריב פולוס להאסף אל המצד אמר אל שר האלף התניח לי לדבר אליך דבר ויאמר הידעת יונית׃,Hebrew
האם אינך המצרי אשר לפני הימים האלה העיר מרד והוציא המדברה ארבעת אלפים אנשי דמים׃,Hebrew
ויאמר פולוס איש יהודי אנכי מטרסוס בן עיר קיליקיא אשר איננה בלי שם ועתה אשאלה מאתך הניחה לי לדבר אל העם׃,Hebrew
וינח לו ויעמד פולוס על המעלות הניף ידו אל העם ותהי דממה רבה וידבר בלשון עברית ויאמר׃,Hebrew
אנשים אחים ואבות שמעו נא את דברי התנצלותי אליכם׃,Hebrew
ויהי כשמעם כי הוא מדבר אליהם בלשון עברית ויחשו עוד יותר׃,Hebrew
ויאמר איש יהודי אנכי נולד בטרסוס אשר בקיליקיא ומגדל בעיר הזאת לרגלי גמליאל ומלמד לפי דקדוקי תורת אבותינו ואהי מקנא לאלהים כמוכם כלכם היום׃,Hebrew
וארדף את הדרך הזאת עד מות ואהי אסר ומסגיר לכלא אנשים ונשים׃,Hebrew
כאשר גם יעיד עלי הכהן הגדול וכל בית הזקנים אשר מהם לקחתי מכתבים ואלך אל האחים לדמשק לאסר אף את הנמצאים שמה להביאם ירושלים למען יוסרו׃,Hebrew
ויהי אנכי הלך וקרב לדמשק כעת צהרים ופתאם נגה עלי מסביב אור גדול מן השמים׃,Hebrew
ואפל ארצה ואשמע קול מדבר אלי שאול שאול למה תרדפני׃,Hebrew
ואען ואמר מי אתה אדני ויאמר אלי אני ישוע הנצרי אשר אתה רדפו׃,Hebrew
והאנשים אשר אתי ראו את האור וייראו ואת קול המדבר אלי לא שמעו׃,Hebrew
ואמר מה אעשה אדני ויאמר אלי האדון קום לך אל דמשק ושם יאמר לך את כל אשר צוית לעשות׃,Hebrew
ואני לא יכלתי לראות מפני זהר האור ההוא והאנשים אשר אתי הוליכוני ביד ואבא לדמשק׃,Hebrew
ואיש חסיד כפי התורה ושמו חנניה אשר קנה לו שם טוב בקרב כל היהודים הישבים שם׃,Hebrew
ויבא אלי ויעמד ויאמר אלי שאול אחי שוב ראה ובשעה ההיא נפקחו עיני וראיתיהו׃,Hebrew
ויאמר אלהי אבותינו בחר בך לדעת את רצונו ולראות את הצדיק ולשמע קול מפיהו׃,Hebrew
כי היו תהיה לו לעד אל כל בני האדם על כל אשר ראית ושמעת׃,Hebrew
ועתה למה תתמהמה קום והטבל והתרחץ מחטאתיך בקראך בשמו׃,Hebrew
ויהי בשובי אל ירושלים ואתפלל במקדש ותהי עלי יד יהוה׃,Hebrew
וארא אותו מדבר אלי חושה צא במהרה מירושלים כי לא יקבלו את עדותך עלי׃,Hebrew
ואמר הלא הם יודעים את אשר השלכתי אל הכלא והלקיתי בבתי הכנסיות את המאמינים בך׃,Hebrew
ובהשפך דם אסטפנוס עדך אף אני עמדתי שם חפץ בהרגתו ושומר את בגדי הרגיו׃,Hebrew
ויאמר אלי לך כי אני אל הגיום עד למרחוק אשלחך׃,Hebrew
וישמעו אליו עד הדבר הזה וישאו את קולם ויאמרו הסירו איש כזה מעל האדמה כי איננו ראוי כי יחיה׃,Hebrew
ויהי בהיותם צעקים ומשליכים את בגדיהם מעליהם וזרקים עפר השמימה׃,Hebrew
ויצו שר האלף להוליכו אל המצד ויאמר לבדקו במלקות למען ידע מדוע המה ככה צעקים עליו׃,Hebrew
ויהי כאשר אסר להכותו ברצועות ויאמר אל שר המאה העמד עליו האף רשיון לכם להכות איש רומי בלא דין ומשפט׃,Hebrew
וילך שר המאה כשמעו את הדבר הזה ויגד לשר האלף לאמר ראה מה תעשה כי האיש הזה רומי הוא׃,Hebrew
ויבא שר האלף ויאמר אמר לי הרומי אתה ויאמר הן׃,Hebrew
ויען שר האלף אני בכסף רב קניתי לי משפט האזרחות הזאת ויאמר פולוס ואני אף נולדתי בה׃,Hebrew
אז הרפו ממנו האנשים אשר באו לבדקו וגם שר האלף ירא בדעתו כי רומי הוא והוא אסר אותו׃,Hebrew
וממחרת בקש לדעת אל נכון על מה שטנים אותו היהודים ויתר מוסרותיו ויצו להביא את ראשי הכהנים ואת כל הסנהדרין ויורד את פולוס ויעמידהו בתוכם׃,Hebrew
ויבט פולוס אל הסנהדרין ויאמר אנשים אחים בכל תמת לבבי התהלכתי לפני אלהים עד היום הזה׃,Hebrew
ויצו חנניה הכהן הגדול את העמדים עליו להכותו על פיו׃,Hebrew
ויאמר אליו פולוס יככה אלהים הקיר המסיד האמנם ישב אתה לדין אתי כתורה ואתה מצוה להכותי שלא כתורה׃,Hebrew
ויאמרו העמדים שם את הכהן הגדול לאלהים תחרף׃,Hebrew
ויאמר פולוס אחי לא ידעתי אשר הוא הכהן הגדול כי כתוב נשיא בעמך לא תאר׃,Hebrew
ופולוס ידע כי מקצתם צדוקים ומקצתם פרושים ויצעק בתוך הסנהדרין אנשים אחים פרוש בן פרוש אנכי ועל תקות המתים ותחיתם אני נדין׃,Hebrew
ובדברו הדבר הזה היה ריב בין הצדוקים ובין הפרושים ויחלק ההמון׃,Hebrew
כי הצדוקים אמרים אין תחיה ואין מלאך ורוח והפרושים מודים בשניהם׃,Hebrew
ותהי המלה גדולה ויקומו הסופרים אשר מכת הפרושים ויתוכחו לאמר לא מצאנו דבר רע באיש הזה ואם רוח דבר אליו או מלאך אל נלחמה באלהים׃,Hebrew
והריב הולך וחזק ושר האלף דאג פן ישסעו את פולוס ויצו את אנשי הצבא לרדת ולחטף אתו מתוכם ולהכיאו אל המצד׃,Hebrew
ובלילה ההוא נצב עליו האדון ויאמר חזק פולוס כי כאשר העידות לי בירושלים כן העד תעיד ברומי׃,Hebrew
ויהי לפנות הבקר ויתחברו היהודים ויאסרו אסר על נפשם לאמר כי לא יאכלו ולא ישתו עד אם יהרגו את פולוס׃,Hebrew
ומספר הבאים באלה הזאת היה יותר מארבעים׃,Hebrew
ויגשו לא ראשי הכהנים ואל הזקנים לאמר אסר אסרנו על נפשנו לבלתי טעם מאומה עד אם הרגנו את פולוס׃,Hebrew
ועתה הודיעו אתם והסנהדרין את שר האלף ויורידהו מחר אליכם כאלו תחפצו לדרש היטב את ענינו ואנחנו נכונים להמיתו בטרם יקרב אליכם׃,Hebrew
וישמע בן אחות פולוס את ארבם וילך ויבא אל המצד ויגד לפולוס׃,Hebrew
ויקרא פולוס לאחד משרי המאות ויאמר אליו הולך את הבחור הזה אל שר האלף כי דבר לו להודיעו׃,Hebrew
ויקחהו ויוליכהו אל שר האלף ויאמר פולוס האסיר קראני אליו ויבקש ממני להוליך אליך את הבחור הזה כי דבר לו להגיד לך׃,Hebrew
ויאחז שר האלף בידו ויסר עמו לבדו וישאלהו מה הוא זה אשר לך להודיעני׃,Hebrew
ויאמר כי נועצו היהודים יחדו לבקש ממך כי מחר תוריד את פולוס לפני הסנהדרין והמה כאלו חפצים לדעת היטב את ענינו׃,Hebrew
ואתה אל תשמע להם כי ארבים לו מהם יותר מארבעים איש אשר אסרו אסר על נפשם לבלתי אכל ושתות בטרם יהרגוהו והמה עתה עמדים ומחכים להבטחתך׃,Hebrew
וישלח שר האלף את הבחור ויצוהו לבלתי אמר לאיש כי גלה לו את הדבר הזה׃,Hebrew
ויקרא לשני שרי מאות ויאמר החלצו מאתכם אנשי צבא מאתים ללכת לקסרין ופרשים שבעים ומשכי קשת מאתים מן השעה השלישית בלילה׃,Hebrew
ובהמות יכינו להרכיב את פולוס למען הביאו שלם אל פיליכס ההגמון׃,Hebrew
ויכתב אגרת וזה תכן דבריה׃,Hebrew
קלודיוס לוסיאס אל פיליכס ההגמון האדיר שלום׃,Hebrew
את האיש הזה תפשו היהודים ויבקשו המיתו ואבא עם אנשי הצבא ואפלטהו מתוכם בשמעי כי רומי הוא׃,Hebrew
ובאשר חפצתי לדעת על מה שמנו אתו הורדתיו אל הסנהדרין שלהם׃,Hebrew
ואמצא כי שטנו אתו על דברי שאלות דתם ולא על דבר אשר יהיה עליו חיב מיתה או מוסרות׃,Hebrew
ועתה הנה הגד לי שהיהודים מתנכלים באיש הזה ואשלחהו אליך מיד וגם את שטניו צויתי לבוא ולהגיש שטנתם לפניך ואתה שלום׃,Hebrew
ויקחו אנשי הצבא את פולוס כאשר צוו ויביאהו לילה אל אנטפטריס׃,Hebrew
וממחרת הניחו את הפרשים ללכת אתו וישובו למצד׃,Hebrew
והמה באו אל קסרין ויתנו את האגרת בידי ההגמון ויעמידו לפניו גם את פולוס׃,Hebrew
ויהי כקרא ההגמון את האגרת וישאל מאי זה מדינה הוא ויהי כשמעו כי הוא מקיליקיא ויאמר׃,Hebrew
אשמע את דבריך בבוא גם שטניך הנה ויצו לשמרו בבית המשפט אשר להורדוס׃,Hebrew
וירד חנניה הכהן הגדול אחרי חמשת ימים ואתו הזקנים וטרטלוס איש דברים ויודיעו את ההגמון את דבר ריבם עם פולוס׃,Hebrew
ויהי כאשר קראו לו ויחל טרטלוס לשטנו ויאמר׃,Hebrew
את אשר ישבנו על ידך בשלום רב ואשר נעשו תקנות רבות לעם הזה בהשגחתך נקבל על כל פנים ובכל מקום בכל תודה פיליכס האדיר׃,Hebrew
אך לבלתי הלאותך הרבה אתחנן אליך אשר תשמענו בקצר דברינו כחמלתך׃,Hebrew
כי מצאנו את האיש הזה כקטב ומגרה מדינים בין כל היהודים על פני תבל והוא ראש כת הנצרים׃,Hebrew
והוא גם נסה לחלל את המקדש ונתפש אותו ונחפץ לשפטו על פי תורתנו׃,Hebrew
ויבא עלינו לוסיאס שר האלף ברב כח ויחטפהו מידינו׃,Hebrew
ויצו את שטניו כי בוא יבאו לפניך ואתה כי תחקר אתו תוכל לדעת מפיהו את כל הדברים האלה אשר אנחנו טענים עליו׃,Hebrew
וימלאו היהודים את דבריו לאמר כי כן הוא׃,Hebrew
וירמז ההגמון אל פולוס לדבר ויען ויאמר יען אשר ידעתי כי זה כמה שנים שופט אתה לעם הזה הנני מצטדק בלב בטוח על עניני׃,Hebrew
אתה תוכל לדעת אשר לא עברו יותר משנים עשר יום מעת עלותי ירושלים להשתחות׃,Hebrew
ולא במקדש מצאוני מתוכח עם איש או מעורר מהומה בעם ולא בבתי הכנסיות ולא בעיר׃,Hebrew
גם אין ביכלתם להוכיח עלי את אשר עתה הם שטנים אותי׃,Hebrew
אבל את זאת מודה אני לפניך כי בדרך ההיא אשר יקראוה בשם כת בה אני עבד את אלהי אבותינו בהאמיני בכל הכתוב בתורה ובנביאים׃,Hebrew
ותקותי לאלהים אשר גם הם יחכו לה זאת היא כי עתידה להיות תחית המתים לצדיקים ולרשעים׃,Hebrew
ובזאת גם עמלתי להיות תמים לב לאלהים ולאדם תמיד׃,Hebrew
ומקץ שנים רבות באתי להביא נדבות לעמי ולהקריב קרבן׃,Hebrew
ואהי מטהר במקדש לא בהמון עם ולא במהומה וכן מצאוני אנשים יהודים מאסיא׃,Hebrew
אשר עליהם היה לעמד הנה לפניך ולענות בי אם היה להם דבר נגדי׃,Hebrew
או אלה ידברו נא המה מה מצאו בי עול בעמדי לפני הסנהדרין׃,Hebrew
בלתי אם הדבר האחד ההוא אשר קראתי בעמדי בתוכם כי על תחית המתים אני נדון היום לפניכם׃,Hebrew
ויהי כשמע פיליכס את הדרים האלה ויאחר את דינם לעת אחרת כי עניני הדרך הזאת נודעו לו היטב ויאמר ברדת אלי לוסיאס שר האלף אשפט על דברכם׃,Hebrew
ויצו את שר המאה לשום אתו במשמר ולתת לו רוחה ולבלתי מנע איש ממידעיו משרת אתו ומבוא אליו׃,Hebrew
ואחרי ימים אחדים בא פיליכס עם אשתו דרוסלה והיא יהודית וישלח לקרא לפולוס וישמע אתו על דבר האמונה במשיח׃,Hebrew
ויהי כדברו על הצדק והפרישות ועל הדין העתיד לבוא ויחרד פיליכס ויען עתה זה לך ולכשאפנה אשוב לקרא לך׃,Hebrew
והוא מקוה כי פולוס יתן לו שחד למען יתירהו ובעבור זה קרא לו פעמים הרבה וידבר עמו׃,Hebrew
ויהי מקץ שנתים ימים ויקם פרקיוס פסטוס תחת פיליכס ופיליכס חפץ להתרצות אל היהודים ויעזב את פולוס חבוש בבית האסורים׃,Hebrew
ויבא פסטוס אל המדינה ויעל אחרי שלשת ימים מקסרין לירושלים׃,Hebrew
והכהן הגדול וראשי היהודים הודיעהו את ריבם עם פולוס׃,Hebrew
ויפצרו בו וישאלו ממנו לעשות חסד עמהם להביאו ירושלים והמה מתנכלים אתו להמיתו בדרך׃,Hebrew
ויען אותם פסטוס כי עצור פולוס בקסרין וכי גם הוא ישוב שמה בקרוב׃,Hebrew
ויאמר לכן ירדו אתי העצומים שבכם ואם יש מאום באיש הזה יענו בו׃,Hebrew
וישב בתוכם יותר מימים עשרה וירד אל קסרין וממחרת ישב על כסא המשפט ויצו להביא את פולוס׃,Hebrew
הוא בא והיהודים אשר ירדו מירושלים סבבהו ויאשימו את פולוס באשמות רבות וקשות אשר לא יכלו להוכיח׃,Hebrew
והוא הצטדק לאמר לא חטאתי במאומה לא לדת היהודים ולא למקדש ולא לקיסר׃,Hebrew
ופסטוס חפץ להתרצות אל היהודים ויען את פולוס ויאמר התחפץ לעלות ירושלים להשפט על אלה לפני שמה׃,Hebrew
ויאמר פולוס לפני כסא משפט הקיסר אני עמד ושם נכון לי להשפט לא הרעתי ליהודים כאשר ידעת היטב גם אתה׃,Hebrew
אם הרעתי ויש בי דבר משפט מות בל אחשך נפשי ממות ואם אין בי מאומה מכל אשר הם ענים בי איש לא יוכל להסגירני אל ידם את הקיסר אני קורא לדיני׃,Hebrew
ויועץ פסטוס עם יועציו ויען אתו לאמר את הקיסר קראת אל הקיסר תלך׃,Hebrew
ויהי אחרי ימים וירדו המלך אגרפס וברניקה אל קסרין לשאל לשלום פסטוס׃,Hebrew
ויהי כי ארכו להם הימים שם ויספר פסטוס למלך את ריב פולוס לאמר יש פה איש אשר פיליכס הניחו אסור׃,Hebrew
ובהיותי בירושלים דברו אלי ראשי הכהנים וזקני היהודים על אדותיו ויבקשו ממני לחרץ משפטו׃,Hebrew
ואען אותם כי אין מנהג הרומיים למגן איש לאבד בטרם יעמד הנשטן לנכח שטניו ונתן לו מקום להצטדק מן השטנה׃,Hebrew
ולכן כאשר באו הנה יחד חשתי ולא התמהמהתי כי ממחרת היום ישבתי על כסא המשפט ואצוה להביא את האיש׃,Hebrew
ויעמדו עליו שטניו ולא הביאו עליו דבר רע מאשר הייתי חשד אתו׃,Hebrew
רק היו להם דברי ריבת לנגדו על עבודת אלהיהם ועל מת אחד ישוע שמו אשר אמר עליו פולוס כי הוא חי׃,Hebrew
ותכבד בעיני השאלה הזאת ואמר החפץ אתה ללכת ירושלים ולהשפט שם על אלה׃,Hebrew
אבל פולוס שאל להניחו במשמר עד צאת משפטו מלפני אגוסטוס ואצוה לשמרו עד אשר אשלח אתו אל הקיסר׃,Hebrew
ויאמר אגרפס אל פסטוס גם אני חפץ לשמע את האיש ויאמר מחר תשמענו׃,Hebrew
ויהי ממחרת כבוא אגרפס וברניקה בהוד גדול ויבאו אל אלם המשמעת המה ושרי האלף ונגידי העיר ויצו פסטוס ויביאו את פולוס׃,Hebrew
ויאמר פסטוס אגרפס המלך וכל האישים אשר אתם פה אתנו הנכם ראים את האיש אשר בעבורו פגעו בי כל המון היהודים גם בירושלים וגם פה ויצעקו כי אינו בדין שיחיה עוד׃,Hebrew
ואני כאשר הכרתי כי לא עשה דבר לחיבו מיתה והוא גם הוא קרא את אגוסטוס לדינו יעצתי לשלח אתו שמה׃,Hebrew
אך אין לי לכתב עליו דבר נכון לאדנינו ובעבור זאת הביאתיו לפניכם וביותר לפניך המלך אגרפס למען יחקר וידעתי מה אכתב׃,Hebrew
כי לא יתכן בעיני לשלוח אסיר מבלי הודיע גם את עלילת הדברים אשר שמו לו׃,Hebrew
ויאמר אגרפס אל פולוס נתן לך לדבר בעד נפשך אז יצטדק פולוס ויושט את ידו ויאמר׃,Hebrew
מאשר אני את נפשי המלך אגרפס כי לפניך אצטדק היום על כל אשר שטנים אתי היהודים׃,Hebrew
כי אתה ידע היטב כל המנהגים והשאלות אשר בין היהודים ועל כן אשאלה מאתך לשמע אתי כארך רוחך׃,Hebrew
הנה את דרכי מנעורי אשר התהלכתי בה מאז בתוך עמי ובירושלים ידעים אותה כל היהודים׃,Hebrew
כי מימים ראשונים ידעוני אם ירצו להעיד כי כפרוש התנהגתי על פי הכת המקפדת ביותר בעבודתנו׃,Hebrew
ועתה אני עמד להשפט על תקות ההבטחה אשר הבטיחה האלהים את אבותינו׃,Hebrew
ואשר שנים עשר שבטינו מיחלים להגיע לה בעבדם את יהוה תמיד יומם ולילה על דבר התקוה הזאת אגרפס המלך שטנים אותי היהודים׃,Hebrew
מדוע יפלא בעיניכם כי האלהים יחיה מתים׃,Hebrew
הן לפנים אני חשבתי צדקה לצרר את שם ישוע הנצרי עד מאד׃,Hebrew
כאשר עשיתי בירושלים וגם קדושים רבים אני הסגרתי לבתי כלאים ברשיון אשר קבלתי מאת הכהנים הגדולים וכשנהרגו הסכמתי׃,Hebrew
ובכל בתי הכנסיות יסרתי אתם פעמים רבות ואנסתים לגדף ואתהוללה בם עד מאד וארדפם עד לערים אשר חוצה לארץ׃,Hebrew
ויהי בלכתי על זאת לדמשק ברשיון הכהנים הגדולים ובמצותם׃,Hebrew
והנה אדני המלך בצהרים בדרך ראיתי אור צח מזהר השמש אשר משמים נגה עלי מסביב ועל ההלכים אתי׃,Hebrew
ונפל כלנו ארצה ואשמע קול מדבר אלי בלשון עברית לאמר שאול שאול למה תרדפני קשה לך לבעט בדרבנות׃,Hebrew
ואמר מי אתה אדני ויאמר אנכי ישוע אשר אתה רדף׃,Hebrew
אבל קום ועמד על רגליך כי לבעבור זאת נראיתי אליך לבחר בך למשרת ולעד על אשר ראית ועל אשר אראך׃,Hebrew
בהצילי אותך מן העם ומן הגוים אשר אשלחך עתה אליהם׃,Hebrew
לפקח את עיניהם למען ישובו מחשך לאור ומיד השטן אל האלהים וימצאו באמונתם בי את סליחת החטאים ואת הנחלה בתוך המקדשים׃,Hebrew
על כן המלך אגרפס לא המריתי את המראה אשר ראיתי מן השמים׃,Hebrew
כי אם קראתי ראשונה לישבי דמשק וירושלים ובכל ארץ יהודה וגם לגוים כי ינחמו וישובו אל האלהים ויעשו מעשים ראוים לתשובה׃,Hebrew
ובגלל הדבר הזה תפשו אתי היהודים במקדש ויבקשו להמיתני׃,Hebrew
והאלהים היה בעזרי ועד היום הזה עמד אני ומעיד לפני קטן וגדול ואינני מדבר דבר זולתי אשר דברו הנביאים ומשה כי עתידות הנה להיות׃,Hebrew
כי המשיח מענה הוא וכי ראשון הוא לקמים מן המתים להפיץ אור בעם ובגוים׃,Hebrew
ויהי הוא מצטדק כזאת ויען פסטוס בקול גדול לאמר הנך משתגע פולוס רב הלמוד הביאך לידי שגעון׃,Hebrew
ויאמר פולוס אינני משגע פסטוס האדיר כי אם דברי אמת וטעם אביע׃,Hebrew
כי המלך יודע את אלה ועל זאת גם בבטחון אני מדבר אליו יען אשר לא אאמין כי נעלם ממנו דבר מן הדברים האלה כי לא בקרן זוית נעשתה זאת׃,Hebrew
המלך אגרפס המאמין אתה בנביאים ידעתי כי מאמין אתה׃,Hebrew
ויאמר אגרפס אל פולוס עוד מעט ופתיתני להיות נצרי׃,Hebrew
ויאמר פולוס אבקשה מאלהים אשר אם במעט ואם בהרבה לא אתה לבדך כי גם כל השמעים אותי יהיו כמוני זולתי המוסרות האלה׃,Hebrew
ויהי בדברו הדבר הזה ויקם המלך וההגמון וברניקה והישבים אתם׃,Hebrew
ויסורו החדרה וידברו איש אל רעהו לאמר האיש הזה לא עשה דבר אשר יהיה עליו חיב מיתה או מוסרות׃,Hebrew
ויאמר אגרפס אל פסטוס האיש הזה יוכל להפטר לולא קרא את הקיסר לדינו׃,Hebrew
וכאשר נגמר הדין כי נעבר באניה אל איטליא מסרו את פולוס ומקצת אסירים אחרים אל שר המאה לגדוד אגוסטוס ושמו יוליוס׃,Hebrew
ונרד אל אניה אדרמטית נכנים לבוא על פני חוף אסיא ונעבר הימה ויהי אתנו ארסטרכוס מוקדון מן תסלוניקי׃,Hebrew
וממחרת הגענו אל צידון ויוליוס עשה עם פולוס חסד וינח לו ללכת אל מידעיו להעזר בידם׃,Hebrew
ונלך משם ונעבר בסביבות קפרוס כי הרוחות היו לנגדנו׃,Hebrew
ונעבר את הים אשר לפני קיליקיא ופמפוליא ונבא אל מורא אשר בלוקיא׃,Hebrew
וימצא שם שר המאה אניה אלכסנדרית באה לאיטליא ויעבירנו לתוכה׃,Hebrew
והאניה הלכה בכבדות ימים רבים ואחרי אשר יגענו ובאנו אל מול קנידוס לא הניחנו הרוח לחתר אל היבשה ונעבר מצד לקריטי על פני הר סלמוני׃,Hebrew
ואחרי אשר עברנו בתלאות באנו למקום אחד נקרא קלילמני אשר קרובה לו עיר ושמה לסיא׃,Hebrew
ויהי מקץ ימים רבים כאשר באה עת הסכנה לירדי הים כי גם הצום כבר עבר ויזהר אתם פולוס׃,Hebrew
ויאמר אליהם אנשים ראה אני כי הליכתנו תהיה אך מרי ונזק גדול לא לבד למעמסה ולאניה כי אם גם לנפשותינו׃,Hebrew
ושר המאה לא שמע אל דברי פולוס כי אם אל רב החבל ואל בעל האניה׃,Hebrew
ובאשר החוף איננו טוב לעמד בו בימי הסתיו יעצו הרבים לעבר משם לאמר אולי נוכל הגיע לפיניכס וישבנו שם בימי הסתו והוא חוף בקריטי פונה דרך הדרום מערבה ודרך הצפון מערבה׃,Hebrew
ורוח נשבת לאט מדרום ויחשבו כי תצלח עצתם בידם ויעלו העוגין ויעברו לעמת שפת קריטי׃,Hebrew
ויהי כמעט אחרי כן ותפגע בה רוח נחשל הנקראה אוריקלידון׃,Hebrew
ותטרף האניה ולא יכלה לעמד נגד הרוח ונרף ידינו ממנה וננדף׃,Hebrew
ותרץ האניה אל עבר אי קטן הנקרא קלודה וכמעט לא יכלנו לאחז העברה׃,Hebrew
ואחרי משכם אותה אליהם ויקחו לעזר את כל אשר השיגה ידם ויחשבו את דפני האניה ומיראתם פן יפלו אל בין רכסי החול הורידו את כלי המפרש וכה נדפו׃,Hebrew
ויהי הסער הולך וסער עלינו וממחרת הטילו את המעמסה אל הים׃,Hebrew
וביום השלישי הטלנו בידינו את כלי האניה אל הים׃,Hebrew
ויהי ימים רבים גם השמש גם הכוכבים לא נראו והסערה חזקה עלינו עד מאד ותכרת ממנו כל תקות ישועה׃,Hebrew
ופולוס עמד בתוכם אחרי האריכם בצום ויאמר אנשים לו שמעתם אלי ולא יצאתם מקריטי כי אז לא קרנו הנזק הזה במריכם׃,Hebrew
ועתה אני אמר אליכם חזקו ואמצו כי לא תאבד נפש מכם בלתי הספינה לבדה׃,Hebrew
כי בלילה הזה נצב עלי מלאך האלהים אשר לו אנכי ואשר אני עבד אתו׃,Hebrew
ויאמר אל תירא פולוס עליך עוד לעמד לפני הקיסר ועתה הנה נתן לך האלהים את כל ההלכים אתך באניה׃,Hebrew
על כן אנשים חזקו ואמצו כי מאמין אני לאלהים כי כן יהיה כאשר נאמר אלי׃,Hebrew
אך השלך נשלך אל אחד האיים׃,Hebrew
ויהי כבוא ליל ארבעה עשר לטלטולנו בים אדריה כחצות הלילה ויחשבו המלחים כי קרבה להם יבשת׃,Hebrew
ויורידו את האנך וימצאו עמק הים עשרים קומה ויעברו מעט ויוסיפו להוריד את האנך וימצאו קומות חמש עשרה׃,Hebrew
וייראו פן יפגעו בשני הסלעים וישליכו מעל אחורי האניה ארבעה עוגינים אל הים ויכספו לאור היום׃,Hebrew
והמלחים בקשו לברח מן האניה ויורידו את העברה אל הים באמרם כי יש את נפשם לשלח עוגינים גם מראש האניה׃,Hebrew
ויאמר פולוס אל שר המאה ואל אנשי הצבא לאמר אם אלה לא ישבו אתנו באניה לא תוכלו אתם להושע׃,Hebrew
ויקצצו אנשי הצבא את חבלי העברה ויתנוה לנפול׃,Hebrew
והבקר טרם יאור ופולוס מבקש מכלם לטעם לחם לאמר היום יום ארבעה עשר אשר חכיתם צמים ולא טעמתם מאומה׃,Hebrew
על כן קרא אני אתכם לטעם לחם כי הוא למחיתכם כי איש איש מכם לא יפל משערת ראשו ארצה׃,Hebrew
הוא דבר את הדברים האלה והוא לקח את הלחס ויודה לאלהים לפני כלם ויבצע ויחל לאכל׃,Hebrew
ויאמץ לב כלם ויטעמו אכל גם המה׃,Hebrew
ואנחנו כל נפש אשר באניה מאתים ושבעים ושש׃,Hebrew
ויאכלו לשבעה ויקלו מעל האניה ויטילו את הצדה אל הים׃,Hebrew
הבקר אור ולא הכירו את הארץ אבל ראו כמפרץ וחוף לו ויועצו לנהג אליו את האניה אם יוכלו׃,Hebrew
ויגדעו את העוגינים ויעזבום לים ויתירו גם את מיתרי המנהיג ויפרשו מפרש התרן אל פני הרוח ויבקשו לבא אל החוף׃,Hebrew
ויפגעו במקום אשר הים משני עבריו ותדבק בו האניה ותעמד ראשה לא ינוע ואחוריה נשברו משאון הגלים׃,Hebrew
ותהי עצת אנשי הצבא להמית את האסירים פן ישחה איש מהם וימלט׃,Hebrew
ושר המאה חפץ להציל את פולוס וינא את עצתם ויאמר מי ידע לשחות ירד ויעבר ליבשה בראשנה והנשארים אלה על קרשים ואלה על שברי האניה׃,Hebrew
ויהי כן וימלטו כלם אל היבשה׃,Hebrew
וכאשר נמלטנו נודע לנו כי שם האי מליטי׃,Hebrew
והנכרים לא המעיטו חסדם עמנו כי בערו אש ויאספו את כלנו אליהם מפני הגשם היורד ומפני הקר׃,Hebrew
ופולוס אסף לו ערמת קצים וישם על המוקד ומן החם יצא אפעה ויאחז בידו׃,Hebrew
ויראו הנכרים את החיה תלויה על ידו ויאמרו איש אל רעהו אכן רצח האיש הזה אשר הנקמה לא הניחה לו לחיות אף כי נמלט מן הים׃,Hebrew
והוא נער את החיה מעל ידו אל תוך האש ולא הרעה לו מאומה׃,Hebrew
והם הוחילו אשר יצבה גופו או אשר יפל מת פתאם ויחילו עד בוש והנה לא קרהו כל אסון ויהפך לבם ויאמרו כי אלהים הוא׃,Hebrew
ובסביבו המקום ההוא היו שדות אשר לראש אנשי האי ושמו פובליוס הוא הביא אתנו לביתו ויכלכל אתנו בטובו שלשת ימים׃,Hebrew
ואבי פובליוס מוטל למשכב בקדחת ובמחלה המעים ויבא אליו פולוס ויתפלל וישם עליו את ידיו וירפאהו׃,Hebrew
ואחרי המעשה הזה באו גם החלים האחרים אשר באי וירפאו׃,Hebrew
ויכבדנו כבוד גדול ובלכתנו משם ספקו לנו די צרכנו׃,Hebrew
ואחרי שלשת חדשים עברנו משם באניה אלכסנדרית אשר ישבה באי בימי הסתו ואות דגלה התאומים׃,Hebrew
ונבא אל סרקוסא ונשב שם שלשת ימים׃,Hebrew
משם סבנו ונבא אל רגיון ובנשב רוח דרומית ביום המחרת באנו ביום השני אל פוטיולי׃,Hebrew
ושם מצאנו אחים ויבקשו ממנו לשבת אתם שבעת ימים ובכן הלכנו אל רומי׃,Hebrew
וישמעו האחים את בואנו ויצאו משם לקראתנו עד לשוק אפיוס ועד לשלשת החניות וירא אתם פולוס ויודה לאלהים ויתחזק׃,Hebrew
ואחר באנו אל רומי העביר שר המאה את האסירים אל שר הצבא ולפולוס הניחו לשבת לבדו עם איש הצבא השמר אותו׃,Hebrew
ויהי אחרי שלשת ימים ויקרא פולוס אליו את ראשי היהודים ויקהלו אליו ויאמר אליהם אנשים אחים אף כי לא מעלתי מעל בעמנו ובחקות אבותינו אסרוני בירושלים וימסרוני לידי הרומיים׃,Hebrew
והם אחרי חקרם אתי אמרו לפטרני כי לא נמצא בי משפט מות׃,Hebrew
והיהודים קמו בי ואאנס לקרא את הקיסר לדיני אך אין נפשי לשטון את עמי בדבר׃,Hebrew
ובעבור זאת קראתי לכם לראותכם ולדבר עמכם כי בגלל תקות ישראל אסור אני בכבל הזה׃,Hebrew
ויאמרו אליו לא קבלנו על אדותיך אגרות מארץ יהודה ולא בא הנה אחד מן האחים אשר הגיד או דבר עליך דבר רע׃,Hebrew
אמנם חפצים אנחנו לשמע את אשר בלבבך כי נודע לנו אשר בכל מקום יריבו אל הכת הזאת׃,Hebrew
וישימו לו יום מועד ויבאו אליו רבים אל מלונו ויעד בהם ויבאר את מלכות אלהים ויוכח להם עניני ישוע מתורת משה ומן הנביאים מבקר עד ערב׃,Hebrew
ויש אשר שמעו אל דבריו ויש אשר לא האמינו׃,Hebrew
ויחלקו בדעתם ויסורו ללכת לדרכם בדבר פולוס הדבר האחד הזה היטב דבר רוח הקדש לאבותינו בפי ישעיהו הנביא לאמר׃,Hebrew
לך ואמרת לעם הזה שמעו שמוע ואל תבינו וראו ראו ואל תדעו׃,Hebrew
כי שמן לב העם הזה ואזניו כבדו ואת עיניו השע פן יראה בעיניו ובאזניו ישמע ולבבו יבין ושב ורפאתיו׃,Hebrew
לכן דעו כי לגוים נשלחה תשועת אלהים והמה ישמעו׃,Hebrew
ויהי בדברו זאת הלכו מאתו היהודים ויתוכחו הרבה איש עם רעהו׃,Hebrew
ופולוס ישב שנתים ימים בביתו אשר שכר לו ויקבל את כל הבאים אליו׃,Hebrew
ויקרא את מלכות האלהים וילמד את דרכי ישוע המשיח אדנינו בכל בטחון לבו ואין מנע׃,Hebrew
פולוס עבד ישוע המשיח מקרא להיות שליח ונבדל לבשורת אלהים׃,Hebrew
אשר הבטיחה מלפנים ביד נביאיו בכתבי הקדש׃,Hebrew
על דבר בנו הנולד מזרע דוד לפי הבשר׃,Hebrew
אשר הוכן לבן האלהים בגבורה לפי רוח הקדשה בתחיתו מבין המתים הוא ישוע המשיח אדנינו׃,Hebrew
אשר בידו קבלנו חן ושליחות להקים משמעת האמונה בכל הגוים למען שמו׃,Hebrew
אשר בתוכם הנכם גם אתם קרואי ישוע המשיח׃,Hebrew
לכל אשר ברומי ידידי אלהים וקרואים להיות קדושים חסד ושלום לכם מאת האלהים אבינו ואדנינו ישוע המשיח׃,Hebrew
בראשונה אודה לאלהי בישוע המשיח על כלכם אשר ספר אמונתכם בכל העולם׃,Hebrew
כי האלהים אשר אני עבד אתו ברוחי בבשורת בנו לעד לי כי תמיד אני מזכיר אתכם׃,Hebrew
בהעתירי בתפלותי בכל עת למען אשר רק הפעם אצליח ברצון אלהים לבוא אליכם׃,Hebrew
כי נכסף נכספתי לראותכם ולחלק לכם אי זו מתת רוח למען תתחזקי׃,Hebrew
והוא להתנחם עמכם זה בזה באמונה אשר לכם וגם לי׃,Hebrew
ולא אכחד מכם אחי כי פעמים רבות שמתי על לבי לבוא אליכם אך נמנע ממני עד הנה למען אמצא פרי גם בכם כמו ביתר הגוים׃,Hebrew
מחיב אנכי ליונים וגם ללעזים לחכמים וגם לפתאים׃,Hebrew
לכן נדבני לבי להשמיע את הבשורה גם אתכם אשר ברומי׃,Hebrew
כי אינני בוש מבשורת המשיח באשר גבורת אלהים היא לתשועת כל המאמין ליהודי בראשונה וכן גם ליוני׃,Hebrew
כי תגלה בה צדקת אלהים מאמונה אל אמונה ככתוב וצדיק באמונתו יחיה׃,Hebrew
כי נגלה חרון אלהים מן השמים על כל רשעת בני אדם ועולתם אשר יעצרו את האמת בעולה׃,Hebrew
יען אשר דעת האלהים גלויה בקרבם כי האלהים הודיעם אותה׃,Hebrew
כי מהותו הנעלמה היא כחו הנצחי ואלהותו מעת נברא העולם תודע במעשים ותראה לבלתי היות להם להתנצל׃,Hebrew
יען בדעתם את האלהים לא כבדהו כאלהים וגם לא הודו לו כי אם הלכו אחרי ההבל במועצותיהם ויחשך לבם הנבער׃,Hebrew
ובאמרם חכמים אנחנו היו לכסילים׃,Hebrew
וימירו את כבוד האלהים אשר איננו נפסד בדמות צלם אדם הנפסד צלם כל עוף והולך על ארבע ורמש האדמה׃,Hebrew
על כן גם נתנם האלהים לטמאה בתאות לבם לנבל גויותיהם איש את רעהו׃,Hebrew
אשר המירו אמת האלהים בכזב ויכבדו ויעבדו את הבריה תחת בראה המברך לעולמים אמן׃,Hebrew
בעבור זאת נתנם האלהים לתאות בושה כי נשיהם החליפו את התשמיש כדרכן בשלא כדרכן׃,Hebrew
וכן גם הזכרים עזבו את תשמיש האשה כדרכה ויחמו זה בזה בתשוקתם ויעשו תועבה זכר עם זכר ויקחו שכר משובתם הראוי להם בעצם גופם׃,Hebrew
וכאשר מאסו להשיג האלהים בדעת נתנם האלהים בידי דעה נמאסה לעשות את אשר לא יתכן׃,Hebrew
וירב בקרבם כל חמס זנות ורשע בצע ואון וימלאו קנאה ורצח ומריבה ומרמה ותהפכות׃,Hebrew
הלכי רכיל ומלשינים שנאי אלהים וגאים וזדים והוללים וחשבי און ואינם שמעים בקול אבותם׃,Hebrew
נבערים מדעת ובגדים אכזרים נטרי שנאה ולא רחמנים׃,Hebrew
יודעים המה את משפט אלהים כי עשי אלה בני מות הם ולא לבד שיעשו את אלה כי גם רצתה נפשם בעשיהם׃,Hebrew
לכן אין לך התנצלות אתה בן אדם הדן תהיה מי שתהיה כי במה שתדין את חברך תחיב את נפשך באשר אתה הדן תעשה כמעשהו׃,Hebrew
וידענו כי משפט אלהים כפי האמת על עשי אלה׃,Hebrew
ואתה בן אדם הדן את אשר פעלו כאלה ועשית כמעשיהם התחשב להמלט ממשפט האלהים׃,Hebrew
או התבוז לעתרת טובו ולחמלתו ולארך רוחו ולא תתבונן כי טובת האלהים תדריך אתך לתשובה׃,Hebrew
ובקשי לבבך הממאן לשוב תצבר לך עברה אל יום עברת האלהים ועת הגלות צדקת משפטו׃,Hebrew
אשר ישלם לאיש כמעשהו׃,Hebrew
למתמידים בעשות הטוב ומבקשים את הכבוד וההדר ואת אשר איננו עבד יתן את חיי העולמים׃,Hebrew
ועל בני המרי ואשר לא ישמעו לאמת כי אם לעולה שמעו חרון אף וחמה׃,Hebrew
צרה ומצוקה על כל נפש אדם עשה הרע על היהודי בראשונה וכן גם על היוני׃,Hebrew
וכבוד והדר ושלום לכל עשה הטוב ליהודי בראשונה וכן גם ליוני׃,Hebrew
כי אין משא פנים עם האלהים׃,Hebrew
כי כל אלה אשר חטאו בלי תורה גם בבלי תורה יאבדו ואשר חטאו בתורה גם על פי התורה ישפטו׃,Hebrew
כי לא שמעי התורה צדיקים לפני האלהים כי אם עשי התורה הם יצדקו׃,Hebrew
כי הגוים אשר אין להם תורה בעשותם כדברי התורה מאליהם גם באין תורה הם תורה לנפשם׃,Hebrew
בהראותם מעשה התורה כתוב על לבם ודעתם מעידה בהם ומחשבותם בקרבם מחיבות זאת את זאת או גם מזכות׃,Hebrew
ביום אשר ישפט האלהים את כל תעלמות בני האדם ביד ישוע המשיח כפי בשורתי׃,Hebrew
הן אתה נקרא בשם יהודי ונשענת על התורה והתהללת באלהים׃,Hebrew
וידעת הראוי ובהיותך מלמד בתורה תבין בין טוב לרע׃,Hebrew
ובטחת בנפשך להיות מוליך העורים ואור להלכים בחשך׃,Hebrew
מיסר לחסרי לב ומורה הפתאים ויש לך צורת המדע והאמת בתורה׃,Hebrew
ואתה אשר תורה אחרים את נפשך לא תורה אמרת לא תגנב והנך גנב׃,Hebrew
אמרת לא תנאף ואתה נאף תשקץ את האלילים ואתה גזל את הקדש׃,Hebrew
תתהלל בתורה ותנבל את האלהים בעברך את התורה׃,Hebrew
כי שם האלהים בגללכם מחלל בגוים כאשר כתוב׃,Hebrew
הן המילה מועילה אם תשמר את התורה אבל אם עבר אתה את התורה אז מילתך היתה לך לערלה׃,Hebrew
לכן אם ישמר הערל את משפטי התורה הלא תחשב לו ערלתו למילה׃,Hebrew
והערל מלדה המקים את התורה הלא הוא ידין אתך אשר יש לך הכתב והמילה ועברת את התורה׃,Hebrew
כי לא הנראה מחוץ הוא היהודי ולא הנראה מחוץ בבשר היא המילה׃,Hebrew
כי אם אשר בפנים הוא יהודי ומילה היא אשר בלב כפי הרוח ולא כפי הכתב אשר לא מבני אדם תהלתו כי אם מאת האלהים׃,Hebrew
ועתה מה הוא יתרון היהודי ומה היא תועלת המילה׃,Hebrew
הרבה מכל פנים בראשון כי הפקדו בידם דברי אלהים׃,Hebrew
כי מה הוא אם מקצתם לא האמינו היבטל חסרון אמונתם את אמונת אלהים׃,Hebrew
חלילה אבל יהי האל הוא הנאמן וכל האדם כזב ככתוב למען תצדק בדברך תזכה בשפטך׃,Hebrew
ואם עולתנו תרומם את צדקת האלהים מה נאמר הכי יש עול באלהים המשלח חרון אפו לפי דרך בני אדם אנכי מדבר׃,Hebrew
חלילה שאם כן איך ישפט האלהים את העולם׃,Hebrew
כי אם על ידי כזבי תרבה ותפרץ אמת אלהים לתהלתו למה זה אני אשפט עוד כחוטא׃,Hebrew
ולא נעשה כדבר מחרפינו ומקצת מוציאי דבה עלינו לאמר הנה אמרים נעשה הרע למען יצא הטוב אשר דינם יבא עליהם בצדק׃,Hebrew
ועתה מה הוא היש לנו מעלה יתרה לא במאומה כבר הוכחנו כי גם היהודים גם היונים כלם הם תחת החטא׃,Hebrew
ככתוב אין צדיק אין גם אחד׃,Hebrew
אין משכיל אין דרש את אלהים׃,Hebrew
הכל סר יחדו נאלחו אין עשה טוב אין גם אחד׃,Hebrew
קבר פתוח גרונם לשונם יחליקון חמת עכשוב תחת שפתימו׃,Hebrew
אשר אלה פיהם מלא ומררות׃,Hebrew
רגליהם ימהרו לשפך דם׃,Hebrew
שד ושבר במסלותם׃,Hebrew
ודרך שלום לא ידעו׃,Hebrew
אין פחד אלהים לנגד עיניהם׃,Hebrew
ואנחנו ידענו כי כל מה שאמרה התורה מדברת אל אלה אשר תחת התורה למען יסכר כל פה והיה כל העולם מחיב לפני אלהים׃,Hebrew
יען אשר ממעשי התורה לא יצדק לפניו כל בשר כי על ידי התורה דעת החטא׃,Hebrew
ועתה בבלי תורה צדקת אלהים לאור יצאה אשר העידו עליה התורה והנביאים׃,Hebrew
והיא צדקת אלהים באמונת ישוע המשיח אל כל ועל כל אשר האמינו בו כי אין הבדל׃,Hebrew
כי כלם חטאו וחסרי כבוד אלהים המה׃,Hebrew
ונצדקו חנם בחסדו על ידי הפדות אשר היתה במשיח ישוע׃,Hebrew
אשר שמו האלהים לפנינו לכפרת על ידי האמונה בדמו להראות את צדקתו אחרי אשר העביר את החטאים שנעשו לפנים בעת חמלת אלהים׃,Hebrew
להראות את צדקתו בעת הזאת להיותו צדיק ומצדיק את בן אמונת ישוע׃,Hebrew
ועתה איה ההתהללות הלא נשבתה ועל ידי תורת מה העל ידי תורת המעשים לא כי על ידי תורת האמונה׃,Hebrew
לכן נחשב כי באמונה יצדק האדם בבלי מעשי תורה׃,Hebrew
או האלהים רק אלהי היהודים הלא גם אלהי הגוים אכן גם אלהי הגוים הוא׃,Hebrew
כי אחד האלהים המצדיק את המולים מתוך האמונה ואת הערלים על ידי האמונה׃,Hebrew
ועתה המבטלים אנחנו את התורה על ידי האמונה חלילה אך מקימים אנחנו את התורה׃,Hebrew
ועתה מה נאמר על אברהם אבינו מה זה השיג לפי הבשר׃,Hebrew
כי אם נצדק אברהם מתוך המעשים לו התהלה אך לא לפני האלהים׃,Hebrew
כי הכתוב מה הוא אמר והאמן אברהם ביהוה ויחשבה לו צדקה׃,Hebrew
הנה הפעל לא יחשב לו שכרו על פי החסד כי אם על פי החוב׃,Hebrew
אבל לאשר איננו פעל כי אם מאמין במצדיק את הרשע אמונתו תחשב לו לצדקה׃,Hebrew
כאשר גם דוד מאשר את האדם אשר האלהים יחשב לו צדקה בלא מעשים באמרו׃,Hebrew
אשרי נשוי פשע כסוי חטאה׃,Hebrew
אשרי אדם לא יחשב יהוה לו עון׃,Hebrew
ועתה האשור הזה העל המילה הוא אם גם על הערלה הלא אמרנו כי לאברהם נחשבה אמונתו לצדקה׃,Hebrew
ואין נחשבה לו אם בהיותו מהול או בעודנו ערל הן לא בהיותו מהול כי אם בערלתו׃,Hebrew
ואות המילה קבל לחותם צדקת האמונה אשר היתה לו בערלתו להיות לאב לכל המאמינים והם ערלים למען אף להם תחשב הצדקה׃,Hebrew
ולהיות לאב גם למולים אך לא לאשר הם נמולים לבד כי אם גם הלכים בעקבות האמונה שהיתה לו לאברהם בעודנו בערלתו׃,Hebrew
כי לא על ידי תורה באה ההבטחה לאברהם ולזרעו להיותו ירש העולם כי אם על ידי צדקת האמונה׃,Hebrew
כי אלו לבני התורה הירשה האמונה לריק תהיה וההבטחה בטלה׃,Hebrew
כי התורה מביאה קצף כי באשר אין תורה גם אין שם עברה׃,Hebrew
על כן מתוך אמונה למען לפי חסד למען תחיה ההבטחה קימת לכל זרעו לא לבני התורה לבדם כי גם לבני אמונת אברהם אשר הוא אב לכלנו׃,Hebrew
ככתוב כי אב המון גוים נתתיך והוא האמין בהביט אל אל המחיה את המתים והקורא את אשר לא היה כמו הוה׃,Hebrew
באשר אין תקוה קוה ויאמן למען אשר יהיה לאב המון גוים כמו שנאמר כה יהיה זרעך׃,Hebrew
ולא רפתה אמונתו ולא התבונן אל גופו שכבר נפוג בהיותו כבן מאת שנה ואל בלות רחם שרה׃,Hebrew
ולא חלק לבו בהבטחת האלהים כחסר האמונה כי אם התחזק באמונתו ויתן כבוד לאלהים׃,Hebrew
וידע בלבב שלם כי את אשר הבטיח גם יכל לעשותו׃,Hebrew
על כן גם נחשבה לו לצדקה׃,Hebrew
ולא לבד למענו כתובה זאת שנחשבה לו׃,Hebrew
כי אם גם למעננו אשר עתידה להחשב לנו המאמינים במי שהעיר את ישוע אדנינו מן המתים׃,Hebrew
אשר נמסר בעבור פשעינו ונעור לבעבור צדקנו׃,Hebrew
לכן אחרי נצדקנו באמונה שלום לנו עם האלהים באדנינו ישוע המשיח׃,Hebrew
אשר בידו מצאנו באמונה מבוא אל החסד הזה אשר אנחנו עמדים בו ונתהלל בתקות כבוד האלהים׃,Hebrew
ולא זאת בלבד כי אף נתהלל בצרות יען אשר ידענו כי הצרה מביאה לידי סבלנות׃,Hebrew
והסבלנות לידי עמידה בנסיון והעמידה בנסיון לידי תקוה׃,Hebrew
והתקוה היא לא תביש כי הוצק בלבבנו אהבת אל על ידי רוח הקדש הנתן לנו׃,Hebrew
כי המשיח בעודנו חלשים מת בעתו בעד הרעשים׃,Hebrew
הן בעד הצדיק יקשה לאיש למות אכן למות בעד הטוב אולי ישאהו לבו׃,Hebrew
אבל בזאת הודיע האלהים את אהבתו אלינו כי המשיח מת בעדנו בהיותנו עוד חטאים׃,Hebrew
ועתה אשר נצדקנו בדמו מה מאד נושע בו מן הקצף׃,Hebrew
כי אם נרצינו לאלהים במות בנו בהיותנו איבים אף כי נושע עתה בחייו אחרי אשר נרצינו׃,Hebrew
ולא זאת בלבד כי גם מתהללים אנחנו באלהים על יד אדנינו ישוע המשיח אשר בו עתה קבלנו את הרצוי׃,Hebrew
לכן כאשר על ידי אדם אחד בא החטא לעולם והמות בעקב החטא וכן עבר המות על כל בני אדם מפני אשר כלם חטאו׃,Hebrew
כי עד זמן התורה היה החטא בעולם אך לא יחשב חטא באין תורה׃,Hebrew
אולם המות מלך מאדם עד משה גם על אלה אשר לא חטאו בדמיון עברת אדם הראשון אשר הוא דמות העתיד לבוא׃,Hebrew
אך לא כדבר הפשע דבר המתנה כי אם בפשע האחד מתו הרבים אף כי חסד אלהים ומתנתו עדפו ערוף לרבים בחסד האדם האחד ישוע המשיח׃,Hebrew
ולא כמו על ידי חטא אחד כן המתנה כי המשפט יצא מאחד לחיב אבל מתנת החסד היא לזכות מפשעים רבים׃,Hebrew
כי אם בפשע האחד מלך המות על ידי האחד אף כי מקבלי עדף החסד ומתנת הצדקה ימלכו בחיים על ידי האחד ישוע המשיח׃,Hebrew
לכן כאשר בפשע אחד נאשמו כל בני אדם ככה גם על ידי זכות אחת יזכו כל בני אדם לחיים׃,Hebrew
כי כאשר במרי האדם האחד היו הרבים לחטאים ככה גם על ידי משמעת האחד יהיו הרבים לצדיקים׃,Hebrew
אבל התורה נכנסה למען ירבה הפשע ובאשר רבה החטא עדף ממנו החסד׃,Hebrew
למען כאשר מלך החטא במות ככה ימלך גם החסד על ידי הצדקה לחיי עולם בישוע המשיח אדנינו׃,Hebrew
אם כן מה נאמר הנעמד בחטא למען ירבה החסד׃,Hebrew
חלילה לנו כי מתנו לחטא ואיך נוסיף לחיות בו׃,Hebrew
או האינכם ידעים כי כלנו הנטבלים למשיח ישוע למותו נטבלנו׃,Hebrew
לכן נקברנו אתו בטבילה למות למען כאשר נעור המשיח מן המתים בכבוד האב כן נתהלך גם אנחנו בחיים מחדשים׃,Hebrew
כי אם נדבקנו בדמיון מותו אכן גם נהיה דבוקים לתחיתו׃,Hebrew
באשר ידעים אנחנו כי נצלב אתו האדם הישן אשר בנו למען תבטל גוית החטא לבלתי היותנו עוד עבדים לחטא׃,Hebrew
כי אשר מת הוא נקה מן החטא׃,Hebrew
והנה אם מתנו עם המשיח נאמין כי גם נחיה עמו׃,Hebrew
באשר ידענו כי המשיח אחרי אשר נעור מן המתים לא ימות עוד והמות לא ישלט בו עוד׃,Hebrew
כי אשר מת מת לחטא פעם אחת ואשר חי חי הוא לאלהים׃,Hebrew
וכן גם אתם חשבו אתכם מתים לחטא וחיים לאלהים במשיח ישוע אדנינו׃,Hebrew
אם כן אפוא אל תמלך החטאת בגופכם אשר ימות לנטות אחריה בתאותיו׃,Hebrew
-21[ גם אל תכינו את אבריכם להיות כלי עול לחטא אך תכינו את נפשכם לאלהים כחיים מעם המתים ואבריכם כלי צדקה לאלהים כי החטא לא יוכל למשל עוד בכם יען אינכם תחת יד התורה כי אם תחת יד החסד׃,Hebrew
-21[׃,Hebrew
ועתה מה הנחטא יען איננו תחת יד התורה כי אם תחת יד החסד חלילה׃,Hebrew
הלא ידעתם כי לאשר תתנו את נפשכם להיות עבדיו לסור למשמעתו הן עבדים אתם לאשר תשמעו לו אם לחטא אלי מות אם למשמעת אלי צדקה׃,Hebrew
אבל תודת לאלהים כי הייתם עבדי החטא ואחר שמעתם בכל לבבכם אל תכונת הלקח אשר נמסרתם לו׃,Hebrew
שחררתם מידי החטא לכן השתעבדתם לצדקה׃,Hebrew
כדרך בני אדם אני מדבר מפני רפיון בשרכם כי כאשר לפנים הכינותם את אבריכם לעבודת החטאה והרשע להרשיע כן עתה הכינו את אבריכם לעבודת הצדקה להתקדש׃,Hebrew
כי בעת היותכם עבדי החטא חפשים הייתם מן הצדקה׃,Hebrew
ומה אפוא הפרי שהיה לכם אז מן המעשים אשר עתה תבשו מהם כי אחריתם המות׃,Hebrew
אכן עתה בהיותכם משחררים מידי החטא ומשעבדים לאלהים יש לכם פריכם לקדשה ואחריתו חיי עולם׃,Hebrew
כי שכר החטא הוא המות ומתנת חסד אלהים היא חיי העולם במשיח ישוע אדנינו׃,Hebrew
או הלא ידעתם אחי ולידעי התורה אנכי מדבר כי התורה תשלט על האדם כל ימי חייו׃,Hebrew
כי אשה בעלת בעל קשורה היא באישה כפי התורה בחייו ובמות הבעל פטורה היא מתורת בעלה׃,Hebrew
והנה אם תחיה לאיש אחר בחיי בעלה נאפת יקרא לה אבל אחרי מות בעלה פטורה היא מן התורה ואיננה נאפת בהיותה לאיש אחר׃,Hebrew
לכן אחי הומתם גם אתם לתורה בגוית המשיח להיותכם לאחר לאשר נעור מן המתים למען נעשה פרי לאלהים׃,Hebrew
כי בעת היותנו בבשר תשוקות החטא אשר התעוררו על ידי התורה היו פעלות באברינו לעשות פרי למות׃,Hebrew
אבל עתה נפטרנו מן התורה כי מתנו לאשר היינו אסורים בו למען נעבד מעתה לפי התחדשות הרוח ולא לפי ישן הכתב׃,Hebrew
אם כן מה נאמר הכי התורה חטא היא חלילה אלא לא ידעתי את החטא בלתי על ידי התורה כי לא הייתי יודע החמוד לולי אמרה התורה לא תחמד׃,Hebrew
וימצא החטא סבה לו במצוה לעורר בקרבי כל חמוד כי מבלעדי התורה החטא מת הוא׃,Hebrew
ואני חייתי מלפנים בלא תורה וכאשר באה המצוה ויחי החטא׃,Hebrew
ואני מתי והמצוה אשר נתנה לחיים היא נמצאה לי למות׃,Hebrew
כי מצא החטא סבה במצוה להתעות אתי ויהרגני על ידה׃,Hebrew
ובכן התורה היא קדושה והמצוה קדושה וישרה וטובה׃,Hebrew
הכי הטובה היתה לי למות חלילה אלא החטא למען יראה כי חטא הוא הביא לי על ידי הטובה את המות למען אשר יהיה החטא לחטאה יתרה על ידי המצוה׃,Hebrew
כי ידעים אנחנו שהתורה היא רוחנית ואני של בשר ונמכר תחת יד החטא׃,Hebrew
כי את אשר אני פעל לא ידעתי כי אינני עשה את אשר אני רצה בו כי אם אשר שנאתי אתו אני עשה׃,Hebrew
ובעשותי את אשר לא רציתי בו הנני מודה בזאת כי התורה טובה היא׃,Hebrew
ועתה לא אנכי עוד הפעל אתו כי אם החטא הישב בי׃,Hebrew
כי ידעתי אשר בי בבשרי לא ישב טוב הן הרצון יש עמדי אבל עשות הטוב לא מצאתי׃,Hebrew
כי אינני עשה הטוב אשר אני רצה בו כי אם הרע אשר אינני רצה בו אותו אני עשה׃,Hebrew
ואם את אשר לא רציתי בו אני עשה לא עוד אנכי הפעל כי החטא הישב בקרבי׃,Hebrew
ובכן מצא אני בי זה החק אנכי רצה לעשות הטוב ודבק בי הרע׃,Hebrew
כי לפי האדם הפנימי חפצתי בתורת אלהים׃,Hebrew
אך ראה אני באברי חק אחר הלחם לחק שכלי ויוליכני שבי לתורת החטא אשר באברי׃,Hebrew
אוי לי האדם העני מי יצילני מגוף המות הזה׃,Hebrew
ה לאלהים בישוע המשיח אדנינו׃ [ (Romans 7:26) לכן בשכלי הנני עבד לתורת האלהים ובבשרי אני עבד לתורת החטא׃ ],Hebrew
על כן אין אשמה באלה אשר הם במשיח ישוע המתהלכים בלא כבשר כי אם לפי הרוח׃,Hebrew
כי תורת רוח החיים במשיח ישוע שחררה אתי מתורת החטא והמות׃,Hebrew
כי מה שלא יכלה התורה לעשות הנחלשה על יד הבשר עשה האלהים בשלחו את בנו בתואר בשר החטא ובעד החטא וירשיע את החטא בבשר׃,Hebrew
למען תמלא חקת התורה בנו המתהלכים בלא כבשר כי אם לפי הרוח׃,Hebrew
כי אשר המה לבשר בעניני הבשר יחשבו ואשר לרוח בעניני הרוח יחשבו׃,Hebrew
כי מחשבת הבשר היא המות ומחשבת הרוח היא החיים והשלום׃,Hebrew
יען מחשבת הבשר רק שנאת אלהים היא באשר לא תשתעבד לתורת האלהים ואף איננה יכולה׃,Hebrew
ואשר המה בבשר לא יוכלו להיות רצוים לאלהים׃,Hebrew
ואתם אינכם בבשר כי אם ברוח אם אמנם רוח האלהים שכן בקרבכם כי מי שאין בו רוח המשיח איננו שלו׃,Hebrew
ואם המשיח בקרבכם אז הגוף מת הוא בדבר החטא והרוח חיים הוא בדבר הצדקה׃,Hebrew
ואם ישכן בקרבכם רוח המעיר את ישוע מן המתים הוא אשר העיר את המשיח מן המתים גם את גויותיכם המתות יחיה על ידי רוחו השכן בקרבכם׃,Hebrew
לכן אחי חיבים אנחנו לא לבשר לחיות לפי הבשר׃,Hebrew
כי אם תחיו לפי הבשר מות תמתון ואם על ידי הרוח תמותתו את מעללי הבשר חיה תחיו׃,Hebrew
כי כל אשר רוח אלהים ינהגם בני אלהים המה׃,Hebrew
כי לא קבלתם רוח עבדות לשוב לירא כי אם קבלתם רוח משפט בנים אשר בו קראים אנחנו אבא אבינו׃,Hebrew
והרוח ההוא מעיד ברוחנו כי בני אלהים אנחנו׃,Hebrew
ואם בנים אנחנו גם ירשים נהיה ירשי אלהים וחברי המשיח בירשה אם אמנם נתענה אתו למען גם אתו נכבד׃,Hebrew
כי אחשב אשר ענויי הזמן הזה אינם שקולים כנגד הכבוד העתיד להגלות עלינו׃,Hebrew
כי הבריאה תערג ועיניה תלויות להתגלות בני אלהים׃,Hebrew
כי נכבשה הבריאה להבל לא מרצונה כי אם למען הכבש אתה אלי תקוה׃,Hebrew
אשר הבריאה גם היא תשחרר מעבדות הכליון אל חרות כבוד בני האלהים׃,Hebrew
כי ידענו אשר הבריאה כלה יחד תאנח ותחיל עד הנה׃,Hebrew
ולא זאת בלבד כי גם אנחנו אף אם יש לנו בכורי הרוח נאנח בנפשנו ונחכה למשפט הבנים פדות גויתנו׃,Hebrew
כי נושענו בתקוה אך התקוה הנראה לעינים איננה תקוה כי איך ייחל איש לדבר אשר הוא ראה׃,Hebrew
אבל אם נקוה לאשר לא ראינהו נחכה לו בסבלנות׃,Hebrew
וכן גם הרוח תמך אתנו בחלשותינו כי לא ידענו מה להתפלל כראוי אכן הרוח הוא מפגיע בעדנו באנחות עמקות מדבר׃,Hebrew
והחקר לבבות יודע את אשר יחשב הרוח כי כרצון האלהים יפגיע בעד הקדושים׃,Hebrew
והנה ידענו כי לאהבי אלהים הקרואים בעצתו הכל יעזר לטוב להם׃,Hebrew
כי את אשר ידעם מקדם אתם גם יעד מקדם להיות דומים לדמות בנו למען יהיה הבכור בתוך אחים רבים׃,Hebrew
ואת אשר יעדם מקדם אתם גם קרא ואת אשר קראם אתם גם הצדיק ואת אשר הצדיקם אתם גם פאר׃,Hebrew
ועתה מה נאמר על זאת אם האלהים לנו מי יריב אתנו׃,Hebrew
אשר על בנו יחידו לא חס כי אם נתנו בעד כלנו הלא גם יתן לנו עמו את הכל׃,Hebrew
מי יענה בבחירי אלהים הן אלהים הוא המצדיק׃,Hebrew
ומי הוא יאשימם הן המשיח אשר מת וביותר אשר נעור מעם המתים הוא לימין האלהים והוא יפגיע בעדנו׃,Hebrew
מי יפרידנו מאהבת המשיח הצרה או מצוקה או משטמה או רעב אם עריה או סכנה או חרב׃,Hebrew
ככתוב כי עליך הרגנו כל היום נחשבנו כצאן טבחה׃,Hebrew
אבל בכל אלה גברנו מאד על ידי האהב אתנו׃,Hebrew
ובטוח אנכי כי לא המות ולא החיים לא מלאכים ולא שררות ולא גבורות לא ההוה ולא העתיד׃,Hebrew
לא הרוח ולא העמק ולא כל בריה אחרת יוכלו להפרידנו מאהבת האלהים אשר היא במשיח ישוע אדנינו׃,Hebrew
אמת אני מדבר במשיח ולא אשקף ודעתי מעידה לי ברוח הקדש׃,Hebrew
כי גדול עצבוני ואין קץ לדאבון לבי׃,Hebrew
כי מי יתן היתי אני מחרם מן המשיח בעד אחי שארי ובשרי׃,Hebrew
אשר הם בני ישראל ויש להם משפט הבנים והכבוד והבריתות ומתן התורה והעבודה וההבטחות׃,Hebrew
ולהם האבות ואשר מהם יצא המשיח לפי בשרו אשר הוא אל על הכל מברך לעולמים אמן׃,Hebrew
אבל לא כאלו נפל דבר אלהים ארצה כי לא כל אשר הם מישראל גם ישראל המה׃,Hebrew
ולא על היותם זרע אברהם כלם בנים הם כי ביצחק יקרא לך זרע׃,Hebrew
כלומר לא בני הבשר המה בני האלהים כי אם בני ההבטחה הם הנחשבים לזרע׃,Hebrew
כי דבר הבטחה הוא מה שנאמר למועד אשוב ולשרה בן׃,Hebrew
ולא זאת בלבד כי כן היה גם ברבקה בהיותה הרה לאחד ליצחק אבינו׃,Hebrew
כי בטרם ילדו בניה ועוד לא עשו טוב או רע למען תקום עצת האלהים כפי בחירתו לא מתוך מעשים כי אם כרצון הקרא׃,Hebrew
נאמר לה כי רב יעבד צעיר׃,Hebrew
ככתוב ואהב את יעקב ואת עשו שנאתי׃,Hebrew
אם כן מה נאמר הכי יש עול באלהים חלילה׃,Hebrew
כי למשה אמר וחנתי את אשר אחן ורחמתי את אשר ארחם׃,Hebrew
ועל כן אין הדבר לא ביד הרצה ולא ביד הרץ כי אם ביד האלהים המרחם׃,Hebrew
כי כן הכתוב אמר לפרעה בעבור זאת העמדתיך בעבור הראתך את כחי ולמען ספר שמי בכל הארץ׃,Hebrew
ויוצא מזה כי את אשר יחפץ יחננו ואת אשר יחפץ יקשהו׃,Hebrew
וכי תאמר אלי מדוע יוכיח עוד נגד רצונו מי יתיצב׃,Hebrew
אמנם בן אדם מי אתה אשר תריב את האלהים היאמר יצר ליצרו למה ככה עשיתני׃,Hebrew
אם אין רשות ליצר על החמר לעשות מגלם אחד כלי אחד לכבוד ואחד לקלון׃,Hebrew
ומה אפוא אם האלהים החפץ להראות זעמו ולהודיע גבורתו נשא בכל ארך רוחו את כלי הזעם הנכונים לאבדון׃,Hebrew
להודיע גם את עשר כבודו על כלי החנינה אשר יעדם לכבוד׃,Hebrew
והם אנחנו אשר קראם לא מן היהודים בלבד כי אף מן הגוים׃,Hebrew
כדברו בהושע אקרא ללא עמי עמי וללא רחמה רחמה׃,Hebrew
והיה במקום אשר יאמר להם לא עמי אתם יאמר להם בני אל חי׃,Hebrew
וישעיהו צוח על ישראל כי אם יהיה מספר בני ישראל כחול הים שאר ישוב בו כליון חרוץ שוטף צדקה׃,Hebrew
כי כלה ונחרצה אדני עשה בקרב הארץ׃,Hebrew
וכאשר אמר ישעיהו לפנים לולי יהוה צבאות הותיר לנו שריד כמעט כסדם היינו לעמרה דמינו׃,Hebrew
ועתה מה נאמר הגוים אשר לא רדפו אחרי הצדקה השיגו את הצדקה היא הצדקה אשר מתוך האמונה׃,Hebrew
וישראל בבקשו אחרי תורת צדקה לתורת הצדקה לא הגיע׃,Hebrew
ועל מה יען אשר לא מאמונה דרשוה כי אם ממעשים כי התנגפו באבן נגף׃,Hebrew
ככתוב הנני יסד בציון אבן נגף וצור מכשול וכל המאמין בו לא יבוש׃,Hebrew
אחי חפץ לבבי ותפלתי לאלהים בעד ישראל אשר יושעו׃,Hebrew
כי מעיד אני עליהם שיש להם קנאה לאלהים אך לא בדעת׃,Hebrew
כי את צדקת אלהים לא ידעו ויבקשו להקים את צדקתם ובעבור זאת לצדקת אלהים לא נכנעו׃,Hebrew
כי המשיח סוף התורה לצדקה לכל המאמין בו׃,Hebrew
כי משה כתב על דבר הצדקה מתוך התורה אשר יעשה אתם האדם וחי בהם׃,Hebrew
והצדקה אשר מתוך האמונה כה אמרת אל תאמר בלבבך מי יעלה השמימה הלא זאת היא להוריד את המשיח׃,Hebrew
או מי ירד לתהום זאת היא להעלות את המשיח מן המתים׃,Hebrew
אבל מה היא אמרת קרוב אליך הדבר בפיך ובלבבך הוא דבר האמונה אשר אנחנו מבשרים׃,Hebrew
כי אם תודה בפיך אשר ישוע הוא האדון ותאמין בלבבך אשר האלהים העירו מן המתים אז תושע׃,Hebrew
כי בלבבו יאמין האדם והיתה לו לצדקה ובפיהו יודה והיתה לו לישועה׃,Hebrew
כי הכתוב אמר כל המאמין בו לא יבוש׃,Hebrew
ואין הבדל בזה בין היהודי ליוני כי אדון אחד לכלם והוא עשיר לכל קראיו׃,Hebrew
כי כל אשר יקרא בשם יהוה ימלט׃,Hebrew
ועתה איך יקראו אל אשר לא האמינו בו ואיך יאמינו באשר לא שמעו את שמעו ואיך ישמעו באין מגיד׃,Hebrew
ואיך יגידו אם אינם שלוחים ככתוב מה נאוו רגלי מבשר שלום מבשר טוב׃,Hebrew
אך לא כלם שמעו לקול הבשורה כי ישעיהו אמר יהוה מי האמין לשמעתנו׃,Hebrew
לכן האמונה באה מתוך השמועה והשמועה על ידי דבר אלהים׃,Hebrew
ואמר הכי לא שמעו אמנם בכל הארץ יצא קום ובקצה תבל מליהם׃,Hebrew
ואמר הכי ישראל לא ידע הנה כבר משה אמר אני אקניאכם בלא עם בגוי נבל אכעיסכם׃,Hebrew
וישעיהו מלאו לבו לאמר נמצאתי ללא בקשני נדרשתי ללוא שאלו׃,Hebrew
ועל ישראל הוא אמר פרשתי ידי כל היום אל עם סורר ומרה׃,Hebrew
ובכן אמר אני הכי זנח האלהים את עמו חלילה כי גם אנכי בן ישראל מזרע אברהם למטה בנימן׃,Hebrew
לא זנח האלהים את עמו אשר ידעו מקדם או הלא תדעו את אשר הכתוב אמר באליהו כאשר קרא אל האלהים על ישראל לאמר׃,Hebrew
יהוה את נביאיך הרגו ואת מזבחתיך הרסו ואותר אני לבדי ויבקשו את נפשי׃,Hebrew
אבל מה ענה אתו מענה אלהים השארתי לי שבעת אלפים איש אשר לא כרעו לבעל׃,Hebrew
וכן גם בעת הזאת נותרה שארית על פי בחירת החסד׃,Hebrew
ואם היתה זאת על ידי החסד לא היתה מתוך המעשים כי לולי כן החסד איננו עוד חסד ואם היתה מתוך המעשים איננו עוד חסד כי לולי כן המעשים יחדל להיות מעשה׃,Hebrew
ועתה מה הוא את אשר בקש ישראל לא השיג רק הנבחרים הם השיגו והנשארים השמינו לבבם׃,Hebrew
ככתוב נתן להם האלהים רוח תרדמה עינים לא לראות ואזנים לא לשמע עד היום הזה׃,Hebrew
ודוד הוא אמר יהי שלחנם לפח ולרשת ולמוקש ולשלומים להם׃,Hebrew
תחשכנה עיניהם מראות ומתניהם תמיד המעד׃,Hebrew
ובכן אני אמר הנכשלו למען יפלו חלילה אך בפשעם יצאה הישועה לגוים למען הקניאם׃,Hebrew
ואם פשעם עשר העולם וחסרונם עשר הגוים מלאם על אחת כמה וכמה׃,Hebrew
כי אליכם הגוים אני מדבר וכפי אשר שליח הגוים אנכי את שרותי אפאר׃,Hebrew
לו אוכל להקניא את בשרי ולהושיע מקצתם׃,Hebrew
כי אם געילתם רצוי לעולם מה אפוא תהיה אספתם הלא חיים מן המתים׃,Hebrew
ואם התרומה קדש כן גם העסה ואם השרש קדש כן גם הענפים׃,Hebrew
וכי נקפו מקצת הענפים ואתה זית היער הרכבת במקומם ונתחברת לשרש הזית ולדשנו׃,Hebrew
אל תתפאר על הענפים ואם תתפאר דע שאינך נשא את השרש כי אם השרש הוא נשא אותך׃,Hebrew
וכי תאמר הלא נקפו הענפים למען ארכב אנכי׃,Hebrew
כן הוא המה נקפו על אשר לא האמינו ואתה הנך קים על ידי האמונה אל תתגאה כי אם ירא׃,Hebrew
כי האלהים אם לא חס על הענפים הנולדים מן העץ אולי לא יחוס גם עליך׃,Hebrew
לכן ראה נא טובת אלהים וזעמו זעמו על הנפלים ועליך טובתו אם תעמד בטובתו ואם אין כי עתה גם אתה תגדע׃,Hebrew
וגם המה אם לא יעמדו במרים ירכבו כי יכל האלהים לשוב להרכיבם׃,Hebrew
כי אם אתה נגזרת מעץ אשר הוא בטבעו זית יער והרכבת שלא כטבע בזית טוב אלה היצאים ממנו על אחת כמה וכמה שירכבו בזית שלהם׃,Hebrew
כי לא אכחד מכם אחי את הסוד הזה פן תהיו חכמים בעיניכם כי טמטום הלב למקצת נהיה לישראל עד כי יכנס מלא הגוים׃,Hebrew
ובכן כל ישראל יושע ככתוב ובא לציון גואל וישיב פשע מיעקב׃,Hebrew
ואני זאת בריתי אותם בהסירי חטאתם׃,Hebrew
הן לפי הבשורה שנואים הם למענכם אך לפי הבחירה חביבים הם למען האבות׃,Hebrew
כי לא ינחם האלהים על מתנותיו ועל קריאתו׃,Hebrew
כי כאשר גם אתם מלפנים ממרים הייתם את פי אלהים ועתה הוחנתם במרים של אלה׃,Hebrew
כן גם אלה עתה ממרים היו למען על ידי חנינתכם גם הם יחנו׃,Hebrew
כי האלהים הסגיר את כלם ביד המרי למען יחן את כלם׃,Hebrew
מה עמק עשר חכמת אלהים ועשר דעתו משפטיו מי יחקר ודרכיו מי ימצא׃,Hebrew
כי מי תכן את רוח יהוה ואיש עצתו יודיענו׃,Hebrew
או מי הקדימו וישלם לו׃,Hebrew
הלא הכל ממנו והכל בו והכל אליו אשר לו הכבוד לעולמים אמן׃,Hebrew
ועתה הנני מזהיר אתכם אחי ברחמי אלהים אשר תשימו את גויותיכם קרבן חי וקדוש ונרצה לאלהים והיתה זאת עבודתכם השכלית׃,Hebrew
ואל תשתוו לעולם הזה כי אם התחלפו בהתחדש דעתכם למען תבחנו לדעת מה הוא רצון האלהים הטוב והחמד והשלם׃,Hebrew
כי על פי החסד הנתן לי אמר אני לכל איש ואיש מכם לבלתי רום לבבו למעלה מן הראוי כי אם יהי צנוע במחשבותיו כפי מדת האמונה אשר חלק לו האלהים׃,Hebrew
כי כאשר בגוף אחד יש לנו אברים הרבה ואין פעלה אחת לכל האברים׃,Hebrew
כן אנחנו הברים גוף אחד במשיח וכל אחד ואחד ממנו אבר לחברו הוא׃,Hebrew
ויש לנו מתנות שנות כפי החסד הנתן לנו אם נבואה תהי כפי מדת האמונה׃,Hebrew
ואם לאיש שמוש יעמל בשמוש ואם מורה בהוראה׃,Hebrew
ואם מוכיח בתוכחה הנותן יעשה בתם לבב והמנהיג בשקידה והגמל חסד בסבר פנים יפות׃,Hebrew
האהבה תהיה בלי חנפה שנאו את הרע ודבקו בטוב׃,Hebrew
באהבת אחים הראו חבה יתרה ובכבוד הקדימו איש את רעהו׃,Hebrew
שקדו ואל תעצלו התלהבו ברוח עבדו את האדון׃,Hebrew
שמחו בתוחלת סבלו בצרה שקדו על התפלה׃,Hebrew
השתתפו בצרכי הקדושים רדפו הכנסת ארחים׃,Hebrew
ברכו את רדפיכם ברכו ואל תקללו׃,Hebrew
שמחו עם השמחים ובכו עם הבכים׃,Hebrew
לב אחד יהי לכלכם אל תהלכו בגדלות כי אם התנהגו עם השפלים אל תהיו חכמים בעיניכם׃,Hebrew
אל תשלמו לאיש רעה תחת רעה דרשו הטוב בעיני כל אדם׃,Hebrew
אם תוכלו ככל אשר תמצא ידכם היו בשלום עם כל אדם׃,Hebrew
אל תנקמו נקם ידידי כי אם תנו מקום לרגז כי כתוב לי נקם ושלם אמר יהוה׃,Hebrew
לכן אם רעב שנאך האכילהו לחם ואם צמא השקהו מים כי גחלים אתה חתה על ראשו׃,Hebrew
אל נא יכבשך הרע כבוש אתה את הרע בטוב׃,Hebrew
כל נפש תכנע לגדלת הרשיות כי אין רשות כי אם מאת האלהים והרשיות הנמצאות על יד אלהים נתמנו׃,Hebrew
לכן כל המתקומם לרשות מרד הוא בצווי האלהים והמרדים ישאו את דינם׃,Hebrew
כי השליטים אינם לפחד למעשים הטובים כי אם להרעים ועל כן אם רצונך שלא תירא מן הרשות עשה הטוב והיה לך שבח ממנה׃,Hebrew
כי משמשת אלהים היא לטוב לך אך אם הרע תעשה ירא כי לא לחנם חגרת חרב היא כי משמשת אלהים היא נקמת בקצף מכל עשה הרע׃,Hebrew
על כן עלינו להכנע לא לבד בעבור הקצף כי גם בעבור דעת חובתנו׃,Hebrew
כי לזאת אף משלמים אתם את המס כי משרתי אלהים המה השקדים על זאת׃,Hebrew
לכן תנו לכל איש כחובתכם המס לאשר לו המס המכס לאשר לו המכס והמורא לאשר לו המורא והכבוד לאשר לו הכבוד׃,Hebrew
ואל תהיו חיבים לאיש דבר זולתי אהבת איש את רעהו כי האהב את חברו קים את התורה׃,Hebrew
כי מצות לא תנאף לא תרצח לא תגנב לא תענה עד שקר לא תחמד ועוד כאלה כלולות הנה במאמר הזה ואהבת לרעך כמוך׃,Hebrew
האהבה לא תרע לרע על כן האהבה קיום התורה כלה׃,Hebrew
וכזאת עשו מדעתכם את הזמן כי כבר הגיעה השעה להקיץ מן השנה כי ישועתנו קרובה עתה מהיום אשר באנו להאמין׃,Hebrew
הלילה חלף והיום קרב לכן נסירה נא את מעשי החשך ונלבשה את כלי נשק האור׃,Hebrew
וכמו ביום נתהלכה בצניעות לא בזוללות ובשכרון ולא בבעילות ועשות זמה ולא במריבה וקנאה׃,Hebrew
כי אם לבשו את האדון ישוע המשיח ודאגו לבשרכם אך לא להגביר התאות׃,Hebrew
ואת החלוש באמונה אותו קבלו ולא לדין את המחשבות׃,Hebrew
יש מאמין כי נכון לאכל כל דבר והחלוש יאכל רק את הירק׃,Hebrew
האכל אל יבז את אשר לא יאכל ואשר לא יאכל אל ידין את האכל כי קבל אתו האלהים׃,Hebrew
מי אתה כי תדין את עבד האחר הן לאדניו הוא יקום או יפל אבל יוקם כי יכל האלהים להקימו׃,Hebrew
יש מבדיל בין יום ליום ויש אשר כל הימים שוים בעיניו ויהי כל איש נכון בדעתו׃,Hebrew
השמר את היום לאדון שמר אתו ואשר איננו שמר את היום לאדון איננו שמר האכל לאדון הוא אכל כי מודה הוא לאלהים ואשר איננו אכל לאדון איננו אכל ומודה הוא לאלהים׃,Hebrew
כי אין איש מאתנו אשר יחיה לנפשו ואין איש אשר ימות לנפשו׃,Hebrew
כי כאשר נחיה נחיה לאדון וכאשר נמות נמות לאדון לכן אם נחיה ואם נמות לאדון הננו׃,Hebrew
כי לזאת מת המשיח ויקם ויחי למען יהיה אדון גם על המתים גם על החיים׃,Hebrew
ואתה למה זה תדין את אחיך או אתה למה תבוז לאחיך הלא כלנו עתידים לעמד לפני כסא דין אלהים׃,Hebrew
כי כתוב חי אני נאם יהוה כי לי תכרע כל ברך וכל לשון תודה לאלהים׃,Hebrew
הנה נא כל אחד ממנו על נפשו יתן חשבון לאלהים׃,Hebrew
לכן אל נדין עוד איש את רעהו כי אם זה יהי דינכם שלא יתן איש לפני אחיו מכשול או מוקש׃,Hebrew
ידעתי ומבטח אני באדון ישוע כי אין דבר טמא בפני עצמו ורק טמא הוא למי שיחשבנו לו לטמא׃,Hebrew
ואם יעצב אחיך על דבר האכל אינך מתהלך עוד בדרך האהבה אל נא תאבד באכלך את אשר בעדו מת המשיח׃,Hebrew
לכן הזהרו פן יהיה טובכם לגדופים׃,Hebrew
כי מלכות האלהים איננה אכילה ושתיה כי צדקה היא ושלום ושמחה ברוח הקדש׃,Hebrew
והעבד באלה את המשיח רצוי הוא לאלהים ובחון לאנשים׃,Hebrew
ועתה נרדפה דרך השלום ודרך הבנות יחד איש מרעהו׃,Hebrew
אל תהרוס את מעשה אלהים על דבר מאכל הן הכל טהור הוא אבל רע לאדם אשר יאכלנו במכשל לבו׃,Hebrew
טוב שלא תאכל בשר ולא תשתה יין ולא תעשה דבר אשר יתנגף בו אחיך או יכשל או יחלש׃,Hebrew
יש לך אמונה תהי לך לבדך לפני האלהים אשרי מי שלא ידין את נפשו בדבר אשר כשר בעיניו׃,Hebrew
"ואשר לו ספק באכלו נאשם כי לא עשה מאמונה וכל אשר נעשה מבלי אמונה חטא הוא,׃",Hebrew
ועלינו החזקים לשאת חלשות הכשלים ואל נבקש הנאת עצמנו׃,Hebrew
כי כל אחד ממנו יבקש הנאת חברו לטוב לו למען יבנה׃,Hebrew
כי גם המשיח לא בקש הנאת עצמו אלא ככתוב חרפות חורפיך נפלו עלי׃,Hebrew
כי כל אשר נכתב מלפנים ללמדנו נכתב למען תהיה לנו תקוה בסבלנות ובתנחומות הכתובים׃,Hebrew
ואלהי הסבלנות והנחמה הוא יתן לכם להיות כלכם לב אחד על פי המשיח ישוע׃,Hebrew
אשר תכבדו בנפש אחת ובפה אחד את האלהים אבי אדנינו ישוע המשיח׃,Hebrew
על כן תקבלו איש את אחיו כאשר גם המשיח קבל אתנו לכבוד האלהים׃,Hebrew
ואני אמר כי ישוע המשיח היה למשרת בני המילה למען אמת האלהים לקים את ההבטחות אשר לאבות׃,Hebrew
והגוים המה יכבדו את האלהים למען רחמיו ככתוב על כן אודך בגוים ולשמך אזמרה׃,Hebrew
ואומר הרנינו גוים עמו׃,Hebrew
ואומר הללו את יהוה כל גוים שבחוהו כל האמים׃,Hebrew
וישעיהו אמר והיה שרש ישי אשר עמד לנס עמים אליו גוים יקוו׃,Hebrew
ואלהי התקוה הוא ימלא אתכם כל שמחה ושלום באמונה למען תעדף תקותכם בגבורת רוח הקדש׃,Hebrew
והנה אחי מבטח אני בכם כי גם אתם בעצמכם מלאי אהבת חסד ממלאים כל דעת ותוכלו להוכיח איש את רעהו׃,Hebrew
אך העזתי מעט בכתבי אליכם הנה והנה כמזכיר אתכם על פי החסד הנתון לי מאת האלהים׃,Hebrew
להיותי משרת ישוע המשיח לגוים ולכהן בבשורת האלהים למען יהיה קרבן הגוים רצוי ומקדש ברוח הקדש׃,Hebrew
על כן יש לי להתהלל במשיח ישוע נגד האלהים׃,Hebrew
כי לא אעז פני לדבר דבר זולתי אשר עשה המשיח בידי למען הטות באמר ובמעשה את לב הגוים לסור למשמעתו׃,Hebrew
בגבורת אתות ומופתים ובגבורת רוח אלהים עד כי מלאתי מירושלים וסביבותיה ועד לאלוריקון את בשורת המשיח׃,Hebrew
בהשתדלי להגיד את הבשורה לא במקמות אשר שם כבר נקרא שם המשיח לבלתי בנות על יסוד אחרים׃,Hebrew
כי אם ככתוב אשר לא ספר להם ראו ואשר לא שמעו התבוננו׃,Hebrew
וזה הוא הדבר אשר נעצרתי בגללו פעם ושתים מבוא אליכם׃,Hebrew
אבל כעת אשר אין עוד מקום לי בגלילות האלה ונכסף נכספתי לבא אליכם זה שנים רבות׃,Hebrew
אבוא אליכם בלכתי לאספמיא כי מקוה אנכי לראותכם בעברי ואתם תשלחוני שמה ואשבעה מעט מכם בראשונה׃,Hebrew
אמנם עתה אלכה ירושלימה לעזור את הקדושים׃,Hebrew
כי מקדוניא ואכיא הואילו לתת משאת נדבה לאביוני הקדושים אשר בירושלים׃,Hebrew
כי הואילו ואף מחיבים הם להם כי אם היה לגוים חלק בדברי הרוח אשר להם הלא עליהם לעזרם גם בדברי הגוף׃,Hebrew
לכן כשגמרתי את זאת וחתמתי להם הפרי הזה אז אעברה דרך ארצכם לאספמיא׃,Hebrew
ויודע אנכי כי בבאי אליכם אבוא במלא ברכת בשורת המשיח׃,Hebrew
ואני מעורר אתכם אחי באדנינו ישוע המשיח ובאהבת הרוח להתאמץ אתי בהעתיר בעדי אל האלהים׃,Hebrew
למען אשר אנצל מהסוררים בארץ יהודה ויערב על הקדושים שמושי לשם ירושלים׃,Hebrew
ואשר אבוא אליכם במשחה ברצון אלהים ואנפש עמכם׃,Hebrew
ואלהי השלום עם כלכם אמן׃,Hebrew
והנני מזכיר לכם לטוב את פובי אחותנו שהיא משמשת הקהלה אשר בקנכרי׃,Hebrew
אשר תקבלוה באדנינו כראוי לקדושים ותעזרו לה בכל אשר תצטרך לכם כי היתה גם היא עזרת לרבים וגם לעצמי׃,Hebrew
שאלו לשלום פריסקלא ועקילס שהם חברי בעבודת המשיח ישוע׃,Hebrew
ואשר מסרו את צוארם בעד נפשי ולא אני לבדי אודה להם כי גם כל קהלות הגוים וגם לשלום הקהלה בביתם׃,Hebrew
שאלו לשלום אפינטוס חביבי שהוא ראשית אכיא למשיח׃,Hebrew
שאלו לשלום מרים שעמלה עמל רב בעבורנו׃,Hebrew
שאלו לשלום אנדרוניקוס ויוניס שהם קרובי ואסורים אתי ולהם שם בשליחים ולפני היו במשיח׃,Hebrew
שאלו לשלום אמפליאס חביבי באדנינו׃,Hebrew
שאלו לשלום אורבנוס חברנו בעבודת המשיח ולשלום אסטכים חביבי׃,Hebrew
שאלו לשלום אפליס הבחון במשיח שאלו לשלום בני ביתו של אריסטובלוס׃,Hebrew
שאלו לשלום הורודיון קרובי שאלו לשלום בני ביתו של נרקיסוס אשר הם באדנינו׃,Hebrew
שאלו לשלום טרופינה וטרופסה העמלות באדנינו שאלו לשלום פרסיס החביבה שעמלה עמל רב באדנינו׃,Hebrew
שאלו לשלום רופוס הנבחר באדנינו ולשלום אמו שהיא כאם לי׃,Hebrew
שאלו לשלום אסונקריטוס ופליגון והרמס ופטרובס יהרמיס והאחים אשר אתם׃,Hebrew
שאלו לשלום פילולוגוס ויוליא נירוס ואחותו ואולומפס וכל הקדושים אשר אתם׃,Hebrew
שאלו לשלום איש את רעהו בנשיקה הקדושה קהלות המשיח שאלות לשלומכם׃,Hebrew
ואני מזהיר אתכם אחי לשום פניכם בעשי מחלקות ומכשולים לנגד הלקח אשר למדתם וסורו מהם׃,Hebrew
כי אנשים אשר כאלה אינם עבדים את אדנינו ישוע המשיח כי אם את כרשם ובאמרי נעם ושפת חלקות יתעו את לב הפתאים׃,Hebrew
כי משמעתכם נודעת לכל לכן אני שמח עליכם אך חפצתי היתכם חכמים להטיב ותמימים לבלתי הרע׃,Hebrew
ואלהי השלום הוא ידכא את השטן במהרה תחת רגליכם חסד אדנינו ישוע המשיח עמכם׃,Hebrew
טימותיוס חברי ולוקיוס ויסון וסוספטרוס קרובי שאלים לשלומכם׃,Hebrew
אני טרטיוס כותב האגרת הזאת שאל לשלומכם באדנינו׃,Hebrew
גיוס המארח אותי ואת כל הקהלה שאל לשלומכם ארסטוס סכן העיר וקורטוס אחינו שאלים לשלומכם׃,Hebrew
חסד אדנינו ישוע המשיח עם כלכם אמן׃,Hebrew
ולאשר יכל לחזק אתכם כבשורתי וכקריאת ישוע המשיח כפי גלוי הסוד אשר היה מכסה מימות עולם׃,Hebrew
ועתה נתפרסם ונודע על ידי כתבי הנביאים כמצות אלהי עולם לכל הגוים להביאם למשמעת האמונה׃,Hebrew
לאלהים החכם לבדו לו הכבוד בישוע המשיח לעולמים אמן׃,Hebrew
פולוס המקרא להיות שליח ישוע המשיח ברצון אלהים וסוסתניס אחינו׃,Hebrew
אל קהלת אלהים אשר בקורנתוס אל המקדשים במשיח ישוע הקרואים להיות קדשים עם כל הקראים בשם אדנינו ישוע המשיח בכל מקום שלהם ושלנו׃,Hebrew
חסד לכם ושלום מאת האלהים אבינו ואדנינו ישוע המשיח׃,Hebrew
אודה לאלהי בעבורכם בכל עת על חסד האלהים הנתן לכם במשיח ישוע׃,Hebrew
אשר עשרתם בו בכל בכל דבור ובכל דעת׃,Hebrew
באשר עדות המשיח התקימה בכם׃,Hebrew
עד כי לא חסרתם כל מתן החסד והנכם מחכים להתגלות אדנינו ישוע המשיח׃,Hebrew
אשר גם יקים אתכם ער עת קץ להיות נקיים ביום אדנינו ישוע המשיח׃,Hebrew
נאמן הוא האלהים אשר על פיו נקראתם לחברת בנו ישוע המשיח אדנינו׃,Hebrew
והנני מזהיר אתכם אחי בשם אדנינו ישוע המשיח להיות כלכם פה אחד ולא תהיין מחלקות בקרבכם כי אם תכוננו יחד בלב אחד ובעצה אחת׃,Hebrew
כי הגד לי עליכם ביד בני בית כלואה כי יש מריבות ביניכם׃,Hebrew
וזאת אני אמר כי איש איש מכם זה אמר לפולוס וזה לאפולוס וזה לכיפא וזה למשיח הנני׃,Hebrew
הכי חלק המשיח הכי פולוס נצלב בעדכם או לשם פולוס נטבלתם׃,Hebrew
אודה לאלהים שלא טבלתי איש מכם כי אם את קרספוס ואת גיוס׃,Hebrew
פן יאמרו כי לשמי טבלתי׃,Hebrew
אך טבלתי גם את בני בית אסטפנוס ומלבד אלה אינני ידע אם טבלתי עוד איש אחר׃,Hebrew
כי לא שלחני המשיח לטבול כי אם לבשר לא בחכמת דברים למען אשר לא יהיה לריק צלב המשיח׃,Hebrew
כי דבר הצלב סכלות הוא לאבדים אבל לנו הנושעים גבורת אלהים הוא׃,Hebrew
כי כן כתוב אאבד חכמת חכמים ובינת נבונים אסתיר׃,Hebrew
איה חכם איה ספר איה דרש העולם הזה הלא סכל האלהים את חכמת העולם הזה׃,Hebrew
כי אחרי אשר בחכמת האלהים לא ידע העולם את האלהים בחכמה היה רצון לפניו להושיע בסכלות הקריאה את המאמינים׃,Hebrew
כי היהודים שאלים להם אות והיונים מבקשים חכמה׃,Hebrew
ואנחנו משמיעים את המשיח הצלוב מכשול ליהודים וסכלות ליונים׃,Hebrew
אבל למקראים הן מיהודים הן מיונים את המשיח אשר הוא גבורת אלהים וחכמת אלהים׃,Hebrew
יען כי סכלות האל חכמה היא מאדם וחלשת האל חזקה היא מאדם׃,Hebrew
כי ראו נא אחי את קריאתכם שלא רבים המה החכמים לפי הבשר לא רבים השליטים ולא רבים החרים׃,Hebrew
כי אם בסכל שבעולם בחר האל למען ביש את החכמים ובחלוש שבעולם בחר האל למען ביש את החזק׃,Hebrew
ובדלת העולם בחר האל ובנמאס ובאשר כאין למען בטל את אשר ישנו׃,Hebrew
כדי שלא יתהלל לפניו כל בשר׃,Hebrew
וממנו אתם במשיח ישוע אשר היה לנו לחכמה מאת האלהים ולצדקה ולקדוש ולפדיון׃,Hebrew
ויהי ככתוב המתהלל יתהלל ביהוה׃,Hebrew
וגם אנכי בבאי אליכם אחי לא באתי בגאות הדבור והחכמה בהגידי לכם את עדות האלהים׃,Hebrew
כי לא חשבתי לדעת בתוככם דבר בלתי אם ישוע המשיח והוא הנצלב׃,Hebrew
ואהי אצלכם בחלשה וביראה ובחלחלה רבה׃,Hebrew
ודברי וקריאתי לא לפתות באמרי חכמת בני אדם כי אם בתוכחת הרוח והגבורה׃,Hebrew
למען אשר לא תהיה אמונתכם בחכמת בני אדם כי אם בגבורת אלהים׃,Hebrew
אכן חכמה נדבר בין השלמים לא חכמת העולם הזה גם לא של שרי העולם הזה אשר יאבדו׃,Hebrew
כי אם בסוד נדבר חכמת האלהים הנסתרה אשר האלהים יעדה לכבודנו לפני ימי העולם׃,Hebrew
אשר לא ידעה איש משרי העולם הזה כי לו ידעוה לא צלבו את אדון הכבוד׃,Hebrew
אלא ככתוב אשר עין לא ראתה ואזן לא שמעה ולא עלה על לב אנוש את אשר הכין האלהים לאהביו׃,Hebrew
ולנו גלה האלהים ברוחו כי הרוח חוקר את הכל גם את מעמקי האלהים׃,Hebrew
כי מי הוא בבני אדם הידע את אשר באדם בלתי אם רוח האדם אשר בקרבו כן גם לא ידע איש את אשר באלהים בלתי אם רוח האלהים׃,Hebrew
ואנחנו לא קבלנו את רוח העולם כי אם הרוח מאת האלהים למען נדע את אשר נתן לנו מאת האלהים בחסדו׃,Hebrew
ואת זאת נדבר לא בדברים אשר תלמדם חכמת בני אדם כי אם בדברים אשר רוח הקדש תלמדם ונבאר דברים רוחניים על פי הרוח׃,Hebrew
הן האדם הנפשי איננו מקבל את דברי רוח אלהים כי המה סכלות לו ולא יוכל להבינם באשר המה נדונים בדרך הרוח׃,Hebrew
אבל האדם הרוחני ידין את הכל ואותו לא ידין איש׃,Hebrew
כי מי תכן את רוח יהוה ומי יודיענו ואנחנו הנה יש לנו רוח המשיח׃,Hebrew
ואני לא יכלתי לדבר עמכם אחי כעם רוחניים כי עודכם של הבשר וכמו עוללים במשיח׃,Hebrew
חלב השקיתי אתכם ולא מאכל כי אז לא יכלתם וגם עתה לא תוכלו יען היתכם עוד של הבשר׃,Hebrew
כי באשר קנאה ומריבה ומחלקים ביניכם הלא של הבשר אתם ומתהלכים לפי דרך בני אדם׃,Hebrew
הן באמר האחד אני לפולוס והשני אני לאפולוס הלא של הבשר אתם׃,Hebrew
מי אפוא פולוס ומי הוא אפולוס אך משרתים הם אשר על ידם באתם להאמין איש איש כמתנת האדון אשר נתן לו׃,Hebrew
אני נטעתי ואפולוס השקה אבל האלהים הוא הצמיח׃,Hebrew
על כן הנטע איננו מאומה והמשקה איננו מאומה כי אם האלהים המצמיח׃,Hebrew
והנטע והמשקה כאחד המה ואיש איש יקבל את שכרו כפי עמלו׃,Hebrew
כי עזרי אל אנחנו ואתם שדה אלהים ובנין אלהים אתם׃,Hebrew
-01[ ואני כפי חסד אלהים הנתן לי כבני חכם שתי יסוד ואחר בונה עליו אך ירא כל איש לשית יסוד אחר חוץ מן המוסד שהוא ישוע המשיח׃,Hebrew
-01[׃,Hebrew
ואם יבנה הבונה על היסוד הזה זהב או כסף או אבנים יקרות או עץ או חציר או קש׃,Hebrew
מעשה כל איש יגלה כי היום הוא יבררהו כי באש יראה ואת מה מעשה כל איש ואיש האש תבחננו׃,Hebrew
אם יעמד מעשה איש אשר בנה עליו יקבל שכרו׃,Hebrew
ואם ישרף מעשהו יפסידנו והוא יושע אך כמו מצל מאש׃,Hebrew
הלא ידעתם כי היכל אלהים אתם ורוח אלהים שכן בקרבכם׃,Hebrew
ואיש אשר ישחית את היכל אלהים האלהים ישחית אתו כי היכל אלהים קדוש ואתם הנכם קדושים׃,Hebrew
אל ירמה איש את עצמו והחשב את עצמו חכם בעולם הזה יהי לסכל למען יחכם׃,Hebrew
כי חכמת העולם הזה סכלות היא לפני האלהים ככתוב לכד חכמים בערמם׃,Hebrew
ועוד כתוב יהוה ידע מחשבות חכמים כי המה הבל׃,Hebrew
על כן אל יתהלל איש באדם כי הכל הוא שלכם׃,Hebrew
אם פולוס אם אפולוס ואם כיפא אם העולם אם החיים ואם המות אם ההוה ואם העתיד הכל הוא שלכם׃,Hebrew
ואתם הנכם של המשיח והמשיח הוא של אלהים׃,Hebrew
כן יחשב איש אתנו כמשרתי המשיח וסכני רזי אל׃,Hebrew
הנה סוף דבר שלא יבקש מן הסכנים כי אם להמצא נאמן׃,Hebrew
ואני נקלה היא בעיני כי אתם דנים אתי או יום דין של בני אדם גם אני את נפשי לא אדין׃,Hebrew
כי אינני יודע בנפשי רע ובכל זאת לא אצדק כי הדן אתי הוא יהוה׃,Hebrew
על כן אל תשפטו שפוט לפני העת עד כי יבוא האדון אשר גם יוציא לאור את תעלמות החשך ויגלה את עצת הלבבות ואז תהיה תהלה לכל איש מאת האלהים׃,Hebrew
ואת זאת אחי הסבתי על עצמי ועל אפולוס בעבורכם למען תלמדו בנו שלא יתחכם איש יותר ממה שכתוב פן תתגאו איש בשם איש לנגד רעהו׃,Hebrew
כי מי הפליא אותך ומה בידך אשר לא קבלתו ואם קבלתו למה תתהלל כאיש אשר לא קבל׃,Hebrew
הן כבר שבעתם כבר עשרתם ובלעדינו מלכתם ולו מלכתם למען נמלך אתכם גם אנחנו׃,Hebrew
כי אחשב שהאלהים הציג אתנו השליחים שפלי השפלים כבני תמותה כי היינו לראוה לעולם גם למלאכים גם לבני אדם׃,Hebrew
אנחנו סכלים למען המשיח ואתם חכמים במשיח אנחנו חלשים ואתם גבורים אתם נכבדים ואנחנו נקלים׃,Hebrew
ועד השעה הזאת הננו רעבים גם צמאים וערמים ומכים באגרף ואין מנוח לנו׃,Hebrew
ויגעים אנחנו בעמל ידינו קללונו ונברך חרפונו ונסבל׃,Hebrew
גדפו אתנו ותנחנן ונהי כגללי העולם ולסחי לכלם עד עתה׃,Hebrew
ולא לביש אתכם אני כתב הדברים האלה כי אם מזהיר אתכם כבני האהובים׃,Hebrew
כי גם אם היו לכם רבבות אמנים במשיח אין לכם אבות רבים כי אנכי הולדתי אתכם בישוע המשיח על ידי הבשורה׃,Hebrew
על כן אני מבקש מכם ללכת בעקבותי׃,Hebrew
ובעבור זאת שלחתי אליכם את טימותיוס בני האהוב והנאמן באדון והוא יזכיר לכם את דרכי במשיח כאשר מלמד אנכי בכל מקום בכל קהלה וקהלה׃,Hebrew
הן יש מתנשאים כאלו לא אבוא אליכם׃,Hebrew
אבל בוא אבוא אליכם בזמן קרוב אם ירצה האדון ואדעה לא את דברי המתרוממים כי אם את גבורתם׃,Hebrew
כי מלכות האלהים איננה בדבר שפתים כי אם בגבורה׃,Hebrew
ומה תחפצו הבוא אבוא אליכם בשבט או באהבה וברוח ענוה׃,Hebrew
שמועה נשמעת בארץ כי נמצאה זנות ביניכם ואף זנות אשר בגוים לא ספר כמוה כי יקח איש את אשת אביו׃,Hebrew
ואתם עוד גבהי רוח תחת אשר היה לכם להתאבל למען יוסר מקרבכם עשה המעשה הזה׃,Hebrew
הן אנכי הרחוק מכם בגופי וקרוב ברוחי כבר דנתי כאלו הייתי אצלכם על האיש אשר עשה כדבר הזה׃,Hebrew
בשם אדנינו ישוע המשיח בהקהלתכם יחד ורוחי אתכם עם גבורת אדנינו ישוע המשיח׃,Hebrew
למסר את האיש ההוא לשטן לאבדן הבשר למען יושע הרוח ביום האדון ישוע׃,Hebrew
לא טוב התהללכם הלא ידעתם כי מעט שאר מחמץ את כל העסה׃,Hebrew
בערו את השאור הישן למען תהיו עסה חדשה הלא לחם מצות אתם כי גם לנו פסחנו הנזבח בעדנו הוא המשיח׃,Hebrew
על כן נחגה נא החג לא בשאר ישן ולא בשאר הרע והרשע כי אם במצות הישר והאמת׃,Hebrew
כתבתי לכם באגרת שלא תתערבו עם הזנים׃,Hebrew
ואין דעתי בזאת על הזנים שבעולם הזה או על בצעי בצע וגזלנים ועבדי אלילים כי אז יהיה לכם לצאת מן העולם׃,Hebrew
אך זאת כתבתי לכם לבלתי התערב עם איש אשר אח יקרא והוא זנה או בצע בצע או עבד אלילים או מגדף או סבא או גזלן עם האיש אשר כזה גם לא תאכלו׃,Hebrew
כי מה לי לשפט את אשר בחוץ הלא תשפטו את אשר בבית׃,Hebrew
ואשר בחוץ האלהים ישפטם ואתם תבערו את הרע מקרבכם׃,Hebrew
היש בכם איש אשר בריבו עם רעהו יזיד להביא דבר דינו לפני הרשעים ולא לפני הקדשים׃,Hebrew
הלא ידעתם כי הקדשים ידינו את העולם ואם העולם ידון על ידכם האינכם ראוים לדין דינים קטנים׃,Hebrew
הלא ידעתם כי נדין את המלאכים אף כי דברי ממונות׃,Hebrew
ואתם כאשר יש לכם דיני ממונות מושיבים אתם את הנחשבים לאין בקהל לשפטיכם׃,Hebrew
לבשתכם אמר אני את זאת הכי אין בכם חכם אחד שיוכל להוכיח בין איש לאחיו׃,Hebrew
כי אח רב עם אחיו וזאת לפני לא מאמינים׃,Hebrew
הן בכל ירידה היא לכם שתריבו זה עם זה למה לא תבחרו לסבל הונאה ולמה לא תבחרו להיות עשוקים׃,Hebrew
אבל מונים אתם ועשקים אף את אחיכם׃,Hebrew
הלא ידעתם כי הרשעים לא יירשו את מלכות האלהים אל תתעו את נפשותיכם לא הזנים לא עבדי אלילים לא המנאפים ולא הקדשים ולא השכבים את זכר׃,Hebrew
לא הגנבים ולא בצעי בצע לא הסבאים ולא המגדפים ולא הגזלנים כל אלה לא יירשו את מלכות האלהים׃,Hebrew
וכאלה לפנים היו מקצתכם אבל רחצתם אבל קדשתם אבל הצדקתם בשם האדון ישוע וברוח אלהינו׃,Hebrew
הכל הוא ברשותי אך לא כל דבר יועיל הכל הוא ברשותי אך לא ישעבדני דבר׃,Hebrew
המאכל לכרש והכרש למאכל והאלהים את זה ואת זה ילכה והגוף אל יהי לזנות כי אם לאדון והאדון לגוף׃,Hebrew
והאלהים העיר גם את אדנינו ויעיר גם אתכם בגבורתו׃,Hebrew
הלא ידעתם כי גופתיכם אברי המשיח הנה הכי אקח את אברי המשיח ואעשה אתם לאברי זונה חלילה׃,Hebrew
או הלא ידעתם כי הדבק בזונה גוף אחד הוא עמה כי הכתוב אמר והיו שניהם לבשר אחד׃,Hebrew
אבל הדבק באדון רוח אחד הוא עמו׃,Hebrew
נוסו מן הזנות כל חטא אשר יעשה אותו האדם מחוץ לגופו הוא והזונה חטא בעצם גופו׃,Hebrew
או הלא ידעתם כי גופכם הוא היכל רוח הקדש השכן בקרבכם אשר קבלתם מאת האלהים וכי לא לעצמכם אתם׃,Hebrew
כי במחיר נקניתם על כן כבדו את האלהים בגופכם וברוחכם אשר לאלהים המה׃,Hebrew
ולענים מה שכתבתם אלי הנה טוב לאדם שלא יגע באשה׃,Hebrew
אך מפני הזנות תהי לכל איש אשתו ויהי לכל אשה בעלה׃,Hebrew
האיש יקים חובת העונה לאשתו וכמו כן האשה לבעלה׃,Hebrew
האשה איננה שלטת על גופה כי אם בעלה וכמו כן גם האיש איננו שלט על גופו כי אם אשתו׃,Hebrew
אל תמנעו את עצמכם זה מזה זולתי בהסכמת שניכם על זמן קבוע להיות פנוים לתענית ולתפלה ותשובו ותתאחדו פן ינסה אתכם השטן בעבור פריצות יצרכם׃,Hebrew
ואני אמר זאת בדרך עצה ולא בדרך מצוה׃,Hebrew
כי מי יתן והיה כל אדם כמני אך יש לכל איש מתנתו מאת האלהים זה בכה וזה בכה׃,Hebrew
ואל הפנוים ואל האלמנות אמר אני כי טוב להם אם ישבו ככה כמו גם אני׃,Hebrew
אך אם לא יוכלו להנזר יתחברו בנשואין כי טוב להתחבר בנשואין מהיות בער בתאוה׃,Hebrew
והנה את הנשואים אנכי מצוה ולא אנכי כי אם האדון אשר לא תפרש אשה מבעלה׃,Hebrew
ואם פרש תפרש ממנו תשב בלא איש או תתרצה לבעלה ואיש אל ישלח את אשתו׃,Hebrew
והנה אל האחרים אמר אנכי ולא האדון כי תהיה לאח אשה אשר איננה מאמנת ורצונה לשבת עמו לא יעזבנה׃,Hebrew
ואשה כי יהיה לה בעל אשר איננו מאמין ורצונו לשבת עמה לא תעזבנו׃,Hebrew
כי האיש אשר איננו מאמין מקדש הוא באשה והאשה אשר איננה מאמנת מקדשת היא באיש שאם לא כן יהיו בניכם טמאים אמנם עתה קדושים המה׃,Hebrew
אבל אם יפרש מי שאיננו מאמין יפרש והאח או האחות אינם משעבדים באלה כי לשלום קראנו האלהים׃,Hebrew
כי מה תדעי את האשה אם תושיעי את האיש ומה תדע אתה האיש אם תושיע את האשה׃,Hebrew
רק יתהלך איש איש כפי מה שחלק לו האלהים וכפי מה שקרא אתו האדון וכן מתקן אנכי בכל הקהלות׃,Hebrew
אם נמול האיש המקרא אל ימשך את ערלתו ואם ערל הוא אל ימול׃,Hebrew
אין המילה נחשבה ואין הערלה נחשבה כי אם שמירת מצות האלהים׃,Hebrew
איש איש במשמרתו אשר נקרא בה שם יעמד׃,Hebrew
אם נקראת בהיותך עבד אל ירע בעיניך אלא אם תשיג ידך לצאת לחפשי בחר בזה׃,Hebrew
כי הקרוא באדון בהיותו עבד משחרר הוא לאדון וככה גם הקרוא בהיותו חפשי עבד הוא למשיח׃,Hebrew
במחיר נקניתם אל תהיו עבדי בני אדם׃,Hebrew
איש איש במשמרת אשר נקרא בה אחי בזאת יעמד לפני האלהים׃,Hebrew
ועל דבר הבתולות אין לי מצוה מאת האדון רק אודיע את עצתי אחרי אשר חנני האדון להיות נאמן׃,Hebrew
הנני חשב כי טוב לאדם מפני הצרה הקרובה כי טוב לו להיות כמו שהוא׃,Hebrew
אם נקשרת באשה אל תבקש להפטר ואם נפטרת אל תבקש אשה׃,Hebrew
וגם כי תקח אשה אינך חטא והבתולה כי תהיה לאיש איננה חטאת אך יבאום צרות בבשרם והנני חס עליכם׃,Hebrew
וזאת אני אמר אחי כי השעה דחוקה למען מעתה יהיו הנשואים כאלו אין להם נשים׃,Hebrew
והבכים כאינם בכים והשמחים כאינם שמחים והקונים כאלו אין קנין בידם׃,Hebrew
והנהנים מן העולם הזה כאלו אין להם הנאה ממנו כי עבור יעבר תאר העולם הזה׃,Hebrew
ואני חפצתי שתהיו בלי דאגה מי שאין לו אשה דאג לאשר לאדון איך ייטב בעיני האדון׃,Hebrew
ומי שיש לו אשה דאג הוא לעניני העולם איך ייטב בעיני האשה׃,Hebrew
יש הבדל בין אשת איש לבתולה כי האשה אשר לא היתה לאיש דאגת לאשר לאדון ולהיות קדושה גם בגופה גם ברוחה ובעולת בעל דאגת היא לעניני העולם איך תיטב בעיני בעלה׃,Hebrew
וזאת אני אמר לתועלתכם ולא להשליך עליכם פח כי אם להנהגה טובה ולהיותכם נכונים תמיד לפני האדון באין מנע׃,Hebrew
וכי יחשב איש למעשה שלא כהגן לבתולתו אם תעבר פרקה ודבר חובה הוא אז יעשה כאשר עם לבבו איננו חוטא ישיאנה׃,Hebrew
ומי שהוא נכון בלבו ואיננו מכרח ויוכל לעשות כרצונו ויגמר זאת בלבו לשמר את בתולתו טוב עשה׃,Hebrew
לכן המשיא אתה טוב הוא עשה ואשר איננו משיא עשה טוב ממנו׃,Hebrew
האשה קשורה לבעלה על פי התורה כל עת שהוא חי וכי מת בעלה אזי מתרת היא להנשא למי שתרצה ובלבד שתהיה באדון׃,Hebrew
אבל אשריה יותר אם תעמד פנויה זאת דעתי ואחשב גם אני כי רוח אלהים בי׃,Hebrew
ועל דבר זבחי האלילים ידענו שיש דעה לכלנו הדעת תגביה לב והאהבה היא הבונה׃,Hebrew
החשב כי הוא ידע דבר מה עוד לא ידע מאומה כאשר עליו לדעת אתו׃,Hebrew
אבל אם יאהב איש את האלהים האלהים ידעו׃,Hebrew
ועל דבר אכילת זבחי האלילים הנה ידענו כי האליל אין בעולם ואין אלהים בלתי אחד׃,Hebrew
ואף כי יש הנקראים אלהים אם בשמים אם בארץ באשר יש אלהים רבים ואדנים רבים׃,Hebrew
אמנם לנו אך לא אחד האב אשר הכל ממנו ואנחנו אליו ואדון אחד ישוע המשיח אשר הכל על ידו ונחנו על ידו׃,Hebrew
אך לא בכלם הדעת כי יש אשר בזכרם עוד את האליל אכלים כזבח האליל ובכן לבם החלוש יתגאל׃,Hebrew
המאכל לא יקרב אתכם לאלהים כי אם נאכל אין לנו יתרון ואם לא נאכל לא נגרע׃,Hebrew
אבל הזהרו פן יהיה אתו הרשיון שלכם למכשל החלשים׃,Hebrew
כי האיש הראה אתך אשר לך הדעת מסב בבית אלילים הלא יעז ברוחו החלוש לאכל מזבחי אלילים׃,Hebrew
ויאבד על ידי דעתך אחיך החלש אשר למענו מת המשיח׃,Hebrew
ואם ככה תחטאו לאחיכם ותכאיבו את רוחם החלוש למשיח אתם חטאים׃,Hebrew
על כן אם מאכלי מכשיל את אחי לא אכל בשר לעולם למען לא אכשיל את אחי׃,Hebrew
הלא שליח אנכי הלא חפשי אנכי הלא ראיתי את ישוע המשיח אדנינו הלא אתם פעלי באדנינו׃,Hebrew
ואם אינני שליח לאחרים אך לכם הנני שליח כי חותם שליחותי אתם באדנינו׃,Hebrew
וזאת התנצלותי כנגד הדנים אותי׃,Hebrew
האין רשות בידנו לאכל ולשתות׃,Hebrew
האין רשות בידנו להוליך עמנו אחות לאשה כמו גם השליחים האחרים וכמו אחי האדון וכמו כיפא׃,Hebrew
אם לי לבדי ולבר נבא לא נתנה רשות להבטל ממלאכה׃,Hebrew
מי הלך לצבא במשכרת של עצמו מי נטע כרם ולא יאכל את פריו מי רעה עדר ומחלב העדר לא יאכל׃,Hebrew
הכי לפי דרכו של אדם אני מדבר כזאת הלא גם התורה אמרת כן׃,Hebrew
כי כתוב בתורת משה לא תחסם שור בדישו הלשורים הושש האלהים׃,Hebrew
או אך למעננו מדבר אכן למעננו נכתב כי החרש יחרש אלי תקוה והדש ידוש אלי תקוה לקחת חלקו בתקוה׃,Hebrew
אם זרענו בכם עניני הרוח הכי דבר גדול הוא אם נקצר מכם עניני הבשר׃,Hebrew
ואם לאחרים יש רשות עליכם הלא ביותר לנו אבל לא השתמשנו ברשות הזאת כי אם סבלנו את הכל לבלתי שום מעצור לבשורת המשיח׃,Hebrew
הלא ידעתם כי עבדי עבדת הקדש אכלים מן הקדשים ומשרתי המזבח לקחים חלקם במזבח׃,Hebrew
כן תקן אדנינו גם הוא אשר יחיו המבשרים על הבשורה׃,Hebrew
ואנכי לא השתמשתי באחת מאלה וגם לא כתבתי זאת למען יעשה לי כזאת כי טוב לי המות מאשר ישים איש את תהלתי לריק׃,Hebrew
אם אבשר את הבשורה אין לי תהלה כי החובה מטלת עלי ואוי לי אם לא אבשר׃,Hebrew
כי אם ברצוני אעשה כן יהיה לי שכר ואם בעל כרחי פקדת משמרתי היא׃,Hebrew
ועתה מה הוא שכרי הלא זה שאבשר בשורת המשיח בלא מחיר לבלתי השתמש להנאת עצמי ברשיון הנתן לי בבשורה׃,Hebrew
כי בהיותי חפשי מכל עשיתי עצמי עבד לכל אדם למען אקנא את הרבים׃,Hebrew
ואהי ליהודים כיהודי לקנות היהודים ואשר הם תחת התורה הייתי להם כמו תחת התורה למען קנות אותם אשר תחת התורה׃,Hebrew
לאלה אשר בלי תורה הייתי כבלי תורה אף כי אינני בלי תורת האלהים כי אם תחת תורת המשיח אנכי למען קנות אותם אשר בלי תורה׃,Hebrew
ולחלשים הייתי כחלש לקנות את החלשים הכל לכלם נהייתי למען בכל דרך אושיע אחדים׃,Hebrew
ואת זאת אני עשה בעבור הבשורה למען אקח חלקי בה גם אנכי׃,Hebrew
הלא ידעתם כי רצי המרוצה באסטדין רצים כלם ורק אחד מהם ישיג את שכר הנצוח ככה רוצו למען תשיגהו׃,Hebrew
וכל העמד להאבק ינזר מכל דבר המה לקחת כתר נפסד ואנחנו לקחת כתר אשר איננו נפסד׃,Hebrew
לכן הנני רץ לא כמו בחשכה הנני נלחם לא כהולם רוח׃,Hebrew
כי אם אדכא את גופי ואשעבדנו פן אהיה אני הקורא לאחרים נאלח בעצמי׃,Hebrew
ולא אכחד מכם אחי אשר אבותינו היו כלם תחת הענן וכלם עברו בתוך הים׃,Hebrew
וכלם נטבלו למשה בענן ובים׃,Hebrew
וכלם אכלם מאכל אחד רוחני׃,Hebrew
וכלם שתו משקה אחד רוחני כי שתו מן הצור הרוחני ההלך עמהם והצור ההוא היה המשיח׃,Hebrew
אבל ברבם לא רצה האלהים ופגריהם נפלו במדבר׃,Hebrew
וכל זאת היתה לנו למופת לבלתי התאות לרעה כאשר התאוו גם המה׃,Hebrew
ולא תהיו עבדי אלילים כאשר היו מקצתם כמו שכתוב וישב העם לאכל ושתו ויקמו לצחק׃,Hebrew
ולא נהיה זנים כאשר זנו מקצתם ויפלו ביום אחד שלשה ועשרים אלף איש׃,Hebrew
ולא ננסה את המשיח כאשר נסוהו מקצתם ויאבדום הנחשים׃,Hebrew
גם לא תלינו כאשר הלינו מקצתם וימותו ביד המשחית׃,Hebrew
כל זאת מצאתם להיות למופת ותכתב למוסר לנו אשר הגיעו אלינו קצי העולמים׃,Hebrew
לכן החשב שהוא נצב ירא פן יפול׃,Hebrew
עדין לא בא עליכם נסיון אחר בלתי אם נסיון בני אדם כי נאמן הוא האלהים אשר לא יניח לנסות אתכם למעלה מיכלתכם כי אם יתן עם הנסיון גם תוצאתיו כדי שתוכלו שאת׃,Hebrew
על כן חביבי נוסו מעבודת אלילים׃,Hebrew
כמו אל נבונים מדבר אנכי ושפטו אתם את אשר אמר׃,Hebrew
כוס הברכה אשר אנחנו מברכים הלא היא התחברות דם המשיח והלחם אשר אנחנו בצעים הלא הוא התחברות גוף המשיח׃,Hebrew
כי לחם אחד הוא לכן גם נוף אחד אנחנו הרבים באשר לכלנו חלק בלחם האחד׃,Hebrew
ראו את ישראל לפי הבשר הלא אכלי הזבחים חברי המזבח המה׃,Hebrew
ועתה מה אמר היש ממש באליל אם יש ממש בזבחי אלילים׃,Hebrew
אלא את אשר יזבחו הגוים לשדים הם זבחים ולא לאלהים ואני לא אחפץ היתכם חברים לשדים׃,Hebrew
לא תוכלו לשתות יחד כוס אדנינו וגם כוס השדים ולא תוכלו להתחבר אל שלחן אדנינו וגם אל שלחן השדים׃,Hebrew
הנעז להקניא את אדנינו הכי חזקים אנחנו ממנו׃,Hebrew
הכל ברשותי אבל אין הכל מועיל הכל ברשותי אבל אין הכל בנה׃,Hebrew
איש איש אל יבקש את תועלת עצמו כי אם את תועלת רעהו׃,Hebrew
כל הנמכר במקולין אתו תאכלו ואל תחקרו מפני מכשל הלב׃,Hebrew
כי ליהוה הארץ ומלואה׃,Hebrew
ואם יקרא אתכם איש מאשר אינם מאמינים ותרצו ללכת אליו אכול תאכלו מכל אשר ישימו לפניכם ואל תחקרו מפני מכשול הלב׃,Hebrew
ואיש כי יאמר אליכם זה הוא זבח אלילים אל תאכלו בעבור המודיע ומפני מכשול הלב כי ליהוה הארץ ולמואה׃,Hebrew
והלב אשר אני אמר לא לבך כי אם לב רעך כי למה זה תשפט חרותי על ידי לב האחר׃,Hebrew
ואם אכל אני בתודה למה אהיה מגדף על הדבר אשר אני מודה עליו׃,Hebrew
לכן אם תאכלו או אם תשתו או כל אשר תעשו את הכל עשו לכבוד אלהים׃,Hebrew
ואל תתנו מכשול לא ליהודים ולא ליונים ולא לקהלת אלהים׃,Hebrew
כאשר גם אנכי מבקש להיות רצוי לכל בכל ולא אבקש תועלת עצמי כי אם של הרבים למען יושעו׃,Hebrew
לכו בעקבותי כאשר גם אני הלך בעקבות המשיח׃,Hebrew
ועל זאת אני משבח אתכם אחי כי זכרתם אתי בכל לשמר את הקבלות כאשר מסרתי לכם׃,Hebrew
אך חפץ אנכי שתדעו כי ראש כל איש המשיח וראש האשה האיש וראש המשיח הוא האלהים׃,Hebrew
כל איש אשר יתפלל או יתנבא וראשו מכסה מבזה הוא את ראשו׃,Hebrew
וכל אשה אשר תתפלל או תתנבא וראשה פרוע מבזה היא את ראשה יען בזה היא כמו מגלחה׃,Hebrew
כי האשה אם לא תתכסה גם תתגלח ואם בזיון הוא לאשה להכסם או להתגלח תתכסה׃,Hebrew
והאיש איננו חיב לכסות את ראשו כי הוא צלם אלהים וכבודו אבל האשה היא כבוד האיש׃,Hebrew
כי אין האיש מן האשה כי אם האשה מן האיש׃,Hebrew
גם לא נברא האיש בעבור האשה כי אם האשה בעבור האיש׃,Hebrew
על כן האשה חיבת להיות לה כפה על ראשה בעבור המלאכים׃,Hebrew
אבל אין האיש בלא אשה ואין האשה בלא איש באדון׃,Hebrew
כי כאשר האשה מן האיש כן גם האיש על ידי האשה וכל זאת מאלהים׃,Hebrew
שפטו נא בנפשכם הנאוה לאשה להתפלל אל האלהים בגלוי ראש׃,Hebrew
או הלא גם הטבע בעצמו ילמד אתכם כי איש אשר יגדל פרע שער ראשו חרפה היא לו׃,Hebrew
אבל האשה כי תגדל שערה פאר הוא לה כי נתן לה השער לצניף׃,Hebrew
ואם יחשב איש לערער עלינו אין לנו מנהג כזה ולא לקהלות האלהים׃,Hebrew
והנה בצותי את זאת לא אוכל לשבח אתכם על אשר תקהלו יחד לא להועיל כי אם לרעה׃,Hebrew
כי בראשונה שמעתי שיש מחלקות ביניכם כאשר תועדו בקהל ומקצתו אני מאמין׃,Hebrew
כי אף צריכות כתות להיות ביניכם למען יודעו הנאמנים בכם׃,Hebrew
ועתה כאשר תקהלו יחד אין זה לאכל סעודת האדון׃,Hebrew
כי כל אחד מקדים לקחת סעודתו בעת האכילה וזה ירעב וזה ישתכר׃,Hebrew
האין לכם בתים לאכל ולשתות בהם או התבוזו את קהל אלהים ותכלימו את אשר אין בידם מאומה מה אמר לכם העל זאת אשבח אתכם אינני משבח׃,Hebrew
כי כה קבלתי אנכי מן האדון את אשר גם מסרתי לכם כי האדון ישוע בלילה ההוא אשר נמסר בו לקח את הלחם׃,Hebrew
ויברך ויבצע ויאמר קחו אכלו זה גופי הנבצע בעדכם עשו זאת לזכרוני׃,Hebrew
וכן גם את הכוס אחר הסעודה ויאמר הכוס הזאת היא הברית החדשה בדמי עשו זאת לזכרוני בכל עת שתשתו׃,Hebrew
כי בכל עת שתאכלו את הלחם הזה ותשתו את הכוס הזאת הזכר תזכירו את מות אדנינו עד כי יבוא׃,Hebrew
לכן מי שיאכל מן הלחם הזה או ישתה מכוס האדון שלא כראוי יאשם לגוף אדנינו ולדמו׃,Hebrew
יבחן האיש את נפשו ואז יאכל מן הלחם וישתה מן הכוס׃,Hebrew
כי האכל והשתה שלא כראוי אכל ושתה דין לנפשו יען אשר לא הפלה את גוף האדון׃,Hebrew
בעבור זאת יש בכם חולים וחלשים רבים והרבה ישנו המות׃,Hebrew
כי אם נבחן את נפשנו לא נהיה נדונים׃,Hebrew
וכאשר נדון נוסר על יד האדון למען לא נחיב עם העולם׃,Hebrew
על כן אחי בהקהלכם יחד לאכל תחכו איש אל רעהו׃,Hebrew
וכי ירעב איש יאכל בביתו פן תקהלו לאשמה ויתר הדברים אתקן בבאי׃,Hebrew
ובענין הרוחניות אחי לא אכחד מכם דבר׃,Hebrew
הלא ידעתם כי בהיתכם גוים אחרי אלילים אלמים הובלתם כאשר נמשכתם׃,Hebrew
לכן אודיע אתכם כי אין איש דבר ברוח אלהים אשר יאמר ישוע חרם הוא ולא יוכל איש לקרא לישוע אדון בלתי אם ברוח הקדש׃,Hebrew
ושנות הנה המתנות אבל הרוח אחד הוא׃,Hebrew
ושנים המה השמושים והאדון אחד הוא׃,Hebrew
ושנות הנה הפעלות והאלהים הוא אחד הפעל את הכל בכל׃,Hebrew
ולכל איש ואיש נתנה לו התגלות הרוח להועיל׃,Hebrew
כי האחד נתן לו על ידי הרוח דבור החכמה ולאחד דבור הדעת כפי הרוח ההוא׃,Hebrew
לאחר האמונה ברוח ההוא ולאחר מתנות הרפאות ברוח ההוא׃,Hebrew
ולאחר לפעל גבורות ולאחר נבואה ולאחר להבחין בין הרוחות ולאחר מיני לשנות ולאחר באור לשנות׃,Hebrew
וכל אלה פעל הרוח האחד ההוא המחלק לאיש איש כרצונו׃,Hebrew
כי כאשר הגוף הוא אחד ויש בו אברים הרבה וכל אברי הגוף ההוא אף כי רבים הם כלם גוף אחד כן גם המשיח׃,Hebrew
כי ברוח אחד נטבלנו כלנו לגוף אחד אם יהודים אם יונים אם עבדים אם בני חורין וכלנו לרוח אחד השקינו׃,Hebrew
כי גם הגוף לא אבר אחד הוא כי אם רבים׃,Hebrew
אם תאמר הרגל אינני יד על כן אינני מן הגוף הבעבור זאת איננה מן הגוף׃,Hebrew
ואם תאמרו האזן אינני עין על כן אינני מן הגוף הבעבור זאת איננה מן הגוף׃,Hebrew
אם הגוף כלו יהיה עין איה השמע ואם כלו יהיה שמע איה הריח׃,Hebrew
ועתה האלהים שת את האברים כל אחד ואחד מהם בגוף כמי רצונו׃,Hebrew
ואלו היו כלם אבר אחד איה הגוף׃,Hebrew
הנה רבים הם האברים והגוף אחד׃,Hebrew
העין לא תוכל דבר אל היד לאמר לא אצטרך לך וגם הראש לא יוכל דבר אל הרגלים לאמר לא אצטרך לכן׃,Hebrew
כי להפך אברי הגוף הנראים רפים הם לנו לצרך ביותר׃,Hebrew
והנראים לנו נקלים בגוף אתם נלביש ביתר כבוד ואשר לבשת לנו המה כאלו ההגונים מכלם׃,Hebrew
כי ההגונים לנו אינם צריכים לזאת אבל האלהים מזג ככה את הגוף שנתן כבוד יותר לגרוע׃,Hebrew
למען לא תהיה מחלקת בגוף כי אם ידאגו כל האברים יחד זה לזה׃,Hebrew
ואם יכאב אבר אחד יכאבו אתו כל האברים ואם יכבד אבד אחד ישמחו אתו כל האברים׃,Hebrew
אכן גוף המשיח אתם ואבריו כל אחד לפי חלקו׃,Hebrew
ומהם שם האלהים בקהל ראשונה לשליחים ושנית לנביאים ושלישית למלמדים ויתן גבורות אף מתנות הרפאות ועזרים ומנהיגים ומיני לשנות׃,Hebrew
הכלם שליחים אם כלם נביאים או כלם מלמדים הכלם עשי גבורות׃,Hebrew
הלכלם מתנות רפאות הכלם מדברים בלשנות הכלם מפרשי לשנות׃,Hebrew
ואתם התאוו המתנות המועילות ביותר ובכל זאת אראה אתכם דרך נעלה על כלנה׃,Hebrew
אם בלשנות אנשים ומלאכים אדבר ואין בי האהבה הייתי כנחשת המה או כצלצל תרועה׃,Hebrew
וכי תהיה לי נבואה ואדע כל הסודות וכל הדעת וכי תהיה לי כל האמונה עד כי אעתיק הרים ואין בי האהבה הייתי כאין׃,Hebrew
ואם אחלק את כל הוני ואם אתן את גופי לשרפה ואין בי האהבה כל זאת לא תועילני׃,Hebrew
האהבה מארכת אף ועשה חסד האהבה לא תקנא האהבה לא תתפאר ולא תתרומם׃,Hebrew
לא תעשה דבר תפלה ולא תבקש את אשר לה ולא תתמרמר ולא תחשב הרעה׃,Hebrew
לא תשמח בעולה כי שמחתה עם האמת׃,Hebrew
את כל תשא את כל תאמין את כל תקוה ואת כל תסבל׃,Hebrew
האהבה לא תבל לעולם אך הנבואות הנה תבטלנה והלשנות תכלינה והדעת תבטל׃,Hebrew
כי קצת הוא שידענו וקצת הוא שנבאנו׃,Hebrew
וכבוא התמים אז עבור תעבר הקצת׃,Hebrew
כאשר הייתי עולל כעולל דברתי כעולל הגיתי כעולל חשבתי וכאשר הייתי לאיש הסירתי דברי העולל׃,Hebrew
כי כעת מביטים אנחנו במראה ובחידות ואז פנים אל פנים כעת יודע אני קצתו ואז כאשר נודעתי אדע אף אני׃,Hebrew
ועתה שלש אלה תעמדנה האמונה והתקוה והאהבה והגדולה בהן היא האהבה׃,Hebrew
רדפו אחרי האהבה והתאוו מתנות הרוח וביותר אשר תתנבאו׃,Hebrew
כי המדבר בלשון איננו מדבר לאדם כי אם לאלהים כי אין איש אשר ישמעהו רק ברוח הוא מדבר סודות׃,Hebrew
והמתנבא הוא מדבר לבני אדם לבנותם וליסרם ולנחמם׃,Hebrew
המדבר בלשון בונה את נפשו והמתנבא בונה את העדה׃,Hebrew
וחפצתי כי תדברו כלכם בלשנות וביותר כי תתנבאו כי גדול המתנבא מן המדבר בלשנות בלתי אם יפרש למען תבנה העדה׃,Hebrew
ועתה אחי כי אבוא אליכם ואדבר בלשנות מה אועיל לכם אם לא אדבר אליכם בחזון או בדעת או בנבואה או בהוראה׃,Hebrew
הלא גם הכלים הדוממים הנתנים קול הן חליל הן כנור אם לא ישמיעו קלות אשר תוכל האזן להבחין איכה יודע מה יזמר ומה ינגן׃,Hebrew
גם השופר אם יתן את קולו בלתי ברור מי יחלץ למלחמה׃,Hebrew
כן גם אתם אם לא תוציאו בלשונכם דבור מפרש איכה יודע האמור הלא תהיו כמדברים לרוח׃,Hebrew
הן כמה מיני לשנות יש בעולם ואין אחת מהן בלי קול׃,Hebrew
לכן אם אינני ידע פשר הקול אהיה נכרי בעיני המדבר והמדבר יהיה נכרי בעיני׃,Hebrew
כן גם אתם בהיותכם מתאוים לכחות רוחניות בקשו להעדיף במה שיבנה את העדה׃,Hebrew
על כן יתפלל המדבר בלשון וגם יפרשנה׃,Hebrew
כי אם אתפלל בלשון רוחי מתפלל ושכלי איננו עשה פרי׃,Hebrew
ועתה מה לעשות אתפללה ברוחי ואתפללה גם בשכלי אזמרה ברוחי ואזמרה גם בשכלי׃,Hebrew
כי אם תברך ברוח איך יענה העמד נמצב ההדיוט אמן על הודיתך באשר לא ידע מה אתה אמר׃,Hebrew
הן אתה תיטיב להודות אבל רעך לא יבנה׃,Hebrew
אודה לאלהי כי יותר מכלכם אני מדבר בלשנות׃,Hebrew
אכן בקהל אבחר לדבר חמש מלין בשכלי למען הורת גם את האחרים מלדבר רבבות מלין בלשון׃,Hebrew
אחי אל תהיו ילדים בבינה רק לרע היו עללים ובבינה היו שלמים׃,Hebrew
הן כתוב בתורה כי בלעגי שפה ובלשון אחרת אדבר אל העם הזה וגם בזאת לא אבו שמע לי אמר יהוה׃,Hebrew
לכן הלשנות לא למאמינים הנה לאות כי אם לאשר אינם מאמינים אבל הנבואה איננה לאשר אינם מאמינים כי אם למאמינים׃,Hebrew
והנה אם תקהל כל העדה יחד וכלם ידברו בלשנות ויבואו הדיוטים או אשר אינם מאמינים הלא יאמרו כי משגעים אתם׃,Hebrew
אבל אם יתנבאו כלם ובא איש לא מאמין או הדיוט אז יוכח על ידי כלם וידון על ידי כלם׃,Hebrew
ובכן יגלו תעלמות לבבו ויפל על פניו וישתחוה לאלהים ויודה בקול כי באמת האלהים בקרבכם׃,Hebrew
ועתה מה לעשות אחי בהקהלכם יחד כל אחד ואחד מכם יש לו מזמור יש לו הוראה יש לו לשון יש לו חזון יש לו באור אך יעשה הכל להבנות׃,Hebrew
כי ידבר איש בלשון ידברו נא שנים שנים או על היותר שלשה וזה אחר זה ואחד יפרש׃,Hebrew
ואם אין מפרש אז ידם בקהל וידבר לנפשו ולאלהים׃,Hebrew
והנביאים הם ידברו שנים או שלשה והאחרים יבחנו׃,Hebrew
וכי נגלה חזון לאחר הישב שם אז ידם הראשון׃,Hebrew
כי תוכלו להתנבא כלכם זה אחר זה למען ילמדו כלם וכלם יזהרו׃,Hebrew
ורוחות הנביאים תחת ידי הנביאים המה׃,Hebrew
כי לא אלהי מבוכה האלהים כי אם אלהי השלום כאשר בכל קהלות הקדשים׃,Hebrew
נשיכם בכנסיות תשתקנה כי לא נתנה להן רשות לדבר כי אם להכנע כאשר גם אמרה התורה׃,Hebrew
ואם חפצן ללמד דבר תשאלנה את בעליהן בבית כי חרפה היא לנשים לדבר בקהל׃,Hebrew
או המכם יצא דבר אלהים אם אליכם לבדכם הגיע׃,Hebrew
כי יתברך איש בלבבו להיות נביא או איש הרוח בין יבין את אשר אני כתב לכם כי מצות האדון הנה׃,Hebrew
ומי אשר לא ידע אל ידע׃,Hebrew
לכן אחי השתדלו להתנבא ואל תכלאו מלדבר בלשנות׃,Hebrew
הכל יעשה כהגן וכשורה׃,Hebrew
ואני אחי אודיעכם את הבשורה אשר בשרתי אתכם אשר גם קבלתם אתה וגם עמדתם בה׃,Hebrew
אשר גם תושעו בה אם תחזיקו בדבר אשר בשרתי אתכם אך אם לא לשוא האמנתם׃,Hebrew
כי מסרתי לכם בראשונה את אשר גם קבלתי כי המשיח מת בעד חטאתינו כפי הכתובים׃,Hebrew
וכי נקבר וכי הוקם ביום השלישי כפי הכתובים׃,Hebrew
וכי נראה אל כיפא ואחריו אל שנים העשר׃,Hebrew
ואחרי כן נראה ליותר מחמש מאות אחים כאחד אשר רבם עודם בחיים ומקצתם ישנו׃,Hebrew
ואחרי כן נראה אל יעקב ואחריו אל כל השליחים׃,Hebrew
ואחרי כלם נראה גם אלי כמו אל הנפל׃,Hebrew
כי אני הצעיר בשליחים ואינני כדי להקרא שליח באשר רדפתי את קהל האלהים׃,Hebrew
אבל בחסד אלהים הייתי מה שהייתי וחסדו עלי לא היה לריק כי יותר מכלם עבדתי ולא אני כי אם חסד אלהים אשר עמדי׃,Hebrew
והנה גם אני גם המה ככה משמיעים וככה האמנתם׃,Hebrew
ואם הגד הגד כי הוקם המשיח מן המתים איך יאמרו אנשים מכם כי אין תחיה למתים׃,Hebrew
אם אין תחיה למתים גם המשיח לא הוקם׃,Hebrew
ואם המשיח לא הוקם כי עתה ריק שמועתנו וגם ריק אמונתכם׃,Hebrew
וגם נמצא עדי שקר לאלהים יען אשר העידנו את האלהים כי הקים את המשיח אשר לא הקימו אם אמת הוא שהמתים לא יקומו׃,Hebrew
כי אם המתים לא יקומו גם המשיח לא קם׃,Hebrew
ואם המשיח לא קם הבל אמונתכם ועודכם בחטאתיכם׃,Hebrew
אזי גם אשר ישנו במשיח אבד אבדו׃,Hebrew
ואם בחיים האלה לבד בטחים אנחנו במשיח אמללים אנחנו מכל אדם׃,Hebrew
ועתה המשיח הוקם מן המתים ויהי לראשית הישנים׃,Hebrew
כי אחרי אשר בא המות על ידי אדם אחד גם תחית המתים באה על ידי אדם אחד׃,Hebrew
כי כאשר באדם מתים כלם כן גם יחיו כלם במשיח׃,Hebrew
וכל אחד ואחד בסדרו ראשית כלם המשיח ואחרי כן אשר הם למשיח בבואו׃,Hebrew
ואחרי כן הקץ כשימסר את המלכות אל האלהים האב אחרי בטלו כל משרה וכל שלטן וגבורה׃,Hebrew
כי הוא מלך ימלך עד כי ישית את כל איביו תחת רגליו׃,Hebrew
ואחרון האיבים אשר יבטל הוא המות׃,Hebrew
כי כל שת תחת רגליו ובאמרו כל הושת תחתיו ברור הוא שהשת כל תחתיו איננו בכלל׃,Hebrew
וכאשר יושת הכל תחתיו אז הבן גם הוא יושת תחת השת כל תחתיו למען יהיה האלהים הכל בכל׃,Hebrew
כי מה יעשו הנטבלים בעד המתים אם אמת הוא שהמתים קום לא יקומו למה זה יטבלו בעד המתים׃,Hebrew
ולמה זה אנחנו בסכנה בכל שעה׃,Hebrew
בתהלתנו אשר יש לי במשיח ישוע אדנינו מעיד אני עלי כי מת אנכי בכל יום ויום׃,Hebrew
אם לפי ררכו של אדם נלחמתי עם החיות הרעות באפסוס מה תועלת יש לי אם המתים לא יקומו נאכלה ונשתה כי מחר נמות׃,Hebrew
אל נא תתעו חברת אנשים רעים משחתת מדות טבות׃,Hebrew
הקיצו במישרים משכרון ואל תחטאו כי יש אנשים אשר אין בהם דעת אלהים לבשתכם אני אמר זאת׃,Hebrew
ואם יאמר איש איך יקומו המתים ובאי זה גוף יבואו׃,Hebrew
אתה הסכל הן מה שתזרע לא יחיה בלתי אם ימות׃,Hebrew
ומה שתזרע אינך זרע את הגוף אשר יהיה כי אם כגרגר ערם של חטה או של אחד הזרעים׃,Hebrew
והאלהים יתן לו גוף כפי רצונו ולכל זרע וזרע את גופו למינהו׃,Hebrew
לא כל הבשר באשר אחד הוא כי מין אחר הוא בשר האדם ומין אחר בשר הבהמה ומין אחר בשר הדגה ומין אחר בשר העוף׃,Hebrew
ויש גופות שבשמים וגופות שבארץ אבל אחר הוא כבוד הגופות שבשמים וגופות שבארץ אבל אחר הוא כבוד הגופות שבשמים ואחר הוא כבוד הגופות שבארץ׃,Hebrew
אחר הוא כבוד השמש ואחר הוא כבוד הירח ואחר הוא כבוד הכוכבים כי כוכב מכוכב נבדל בכבודו׃,Hebrew
וכן גם בתחיה המתים הן יזרע בכליון ויקום בלא כליון׃,Hebrew
יזרע בבזיון ויקום בכבוד יזרע בחלשה ויקום בגבורה׃,Hebrew
יזרע גוף נפשי ויקום גוף רוחני יש גוף נפשי ויש גוף רוחני׃,Hebrew
כן גם כתוב ויהי האדם הוא אדם הראשון לנפש חיה אדם האחרון לרוח מחיה׃,Hebrew
אבל לא של הרוח היא הראשונה אלא של הנפש ואחרי כן של הרוח׃,Hebrew
האדם הראשון מן האדמה הוא של עפר והאדם השני הוא האדון מן השמים׃,Hebrew
וכמו אשר הוא מעפר ככה גם אשר הם מעפר וכמו אשר הוא מן השמים ככה גם אשר הם מן השמים׃,Hebrew
וכאשר לבשנו דמות האדם אשר מעפר כן נלבש גם דמות האדם אשר מן השמים׃,Hebrew
וזאת אני אמר אחי כי בשר ודם לא יוכל לרשת את מלכות האלהים ואשר יכלה לא יירש את אשר לא יכלה׃,Hebrew
הנה סוד אגידה לכם הן לא כלנו נישן המות אבל כלנו נתחלף׃,Hebrew
ברגע אחד כהרף עין כתקע השופר האחרון כי יתקע בשופר והמתים יחיו בלי כליון ואנחנו נתחלף׃,Hebrew
כי מה שעתה לכליון לבוש ילבש אל כליון ואמר ימות יבוש ילבש אל מות׃,Hebrew
וכשילבש מה שעתה לכליון אל כליון ומה שעתה למות ילבש אל מות אז יהיה דבר הכתוב בלע המות לנצח׃,Hebrew
איה עקצף המות איה שאול בצחונך׃,Hebrew
עקץ המות הוא החטא וכח החטא היא התורה׃,Hebrew
אבל תודות לאלהים אשר נתן לנו הנצחון על ידי אדנינו ישוע המשיח׃,Hebrew
על כן אחי חביבי התכוננו בל תמוטו והעדיפו בכל עת במעשה אדנינו מדעתכם כי לא לריק עמלכם באדנינו׃,Hebrew
ועל דבר קבוץ התרומות לעזרת הקדושים כאשר תקנתי לקהלות אשר בגלטיא כן תעשו גם אתם׃,Hebrew
בכל אחד בשבת יניח אצלו איש איש מכם ויאצר את אשר עלה בידו למען אשר בבאי לא יקבץ עוד׃,Hebrew
ואני בבאי את אשר תמצאו נאמנים עם אגרות אשלח אתם להביא את נדבתכם לירושלים׃,Hebrew
ואם שוה הטרח שגם אנכי אלך שמה אתי ילכו׃,Hebrew
ואני אבא אליכם אחרי עברי את מקדוניא כי את מקדוניא אעברה׃,Hebrew
ואולי אשב עמכם ימים אחדים או כל ימי הסתו למען תלוני אל אשר אלך שמה׃,Hebrew
כי כעת אין רצוני לראתכם אך בעברי כי אקוה לשבת אצלכם זמן מה אם ירצה יהוה׃,Hebrew
אבל אשב באפסוס עד חג השבועות׃,Hebrew
כי נפתח לי פתח גדול ורב פעלים ורבים המתקוממים׃,Hebrew
וכי יבוא אליכם טימותיוס ראו נא שיהיה עמכם בלי פחד כי מלאכת יהוה הוא עשה כמו גם אני׃,Hebrew
על כן איש אל יבז אתו אך שלחהו בשלום למען יבא אלי כי אחכה לו עם האחים׃,Hebrew
ואפולוס האח הנה פצרתי בו לבוא אליכם עם האחים אך לא היה ברצונו לבוא עתה אמנם בוא יבוא במצאו עת נכונה׃,Hebrew
שקדו ועמדו באמונה התאששו והתחזקו׃,Hebrew
וכל דבריכם יעשו באהבה׃,Hebrew
ואבקשה מכם אחי הלא ידעתם את בית אסטפנוס שהוא ראשית אכיא ויתנו את נפשם לשרות הקדשים׃,Hebrew
לכן הכנעו גם אתם מפני אנשים כאלה ומפני כל אשר יעבד עמהם ויעמלו׃,Hebrew
והנני שמח בביאת אסטפנוס ופרטונטוס ואכיקוס כי המה מלאו את אשר חסרתי אתכם׃,Hebrew
ויניחו את רוחי ואת רוחכם על כן הכירו אנשים כאלה׃,Hebrew
הקהלות אשר באסיא שאלות לשלומכם עקילס ופריסקלא וגם הקהלה אשר בביתם מרבים לשאל לשלומכם באדנינו׃,Hebrew
האחים כלם שאלים לשלומכם שאלו לשלום איש את רעהו בנשקה הקדושה׃,Hebrew
שאלת שלומכם בידי אני פולוס׃,Hebrew
מי שלא יאהב את האדון ישוע המשיח יחרם מרן אתא׃,Hebrew
חסד ישוע המשיח אדנינו יהי עמכם׃,Hebrew
ואהבתי את כלכם במשיח ישוע אמן׃,Hebrew
פולוס שליח ישוע המשיח ברצון אלהים וטימותיוס אחינו אל קהלת אלהים אשר בקורנתוס עם כל הקדשים אשר באכיא׃,Hebrew
חסד לכם ושלום מאת האלהים אבינו ואדנינו ישוע המשיח׃,Hebrew
ברוך האלהים ואבי אדנינו ישוע המשיח אב הרחמים ואלהי כל הנחמה׃,Hebrew
המנחם אתנו בכל לחצנו עד שנוכל לנחם הנלחצים בכל לחץ בנחמה אשר אנחנו מנחמים בה מאת האלהים׃,Hebrew
כי כרב ענויי המשיח בנו כן תרבה נחמתנו על ידי המשיח׃,Hebrew
והנה אם נלחץ הוא לנחמתכם ולישועתכם אשר יראה כחה בסבלכם הענוים אשר נסבל אתן גם אנחנו ואם ננחם גם הוא לנחמתכם ולישועתכם׃,Hebrew
ותקותנו בעדכם נכונה היא באשר ידענו כי כאשר חלק לכם בענוים כן גם חלק לכם בנחמה׃,Hebrew
כי לא נכחד מכם אחי את צרתנו אשר מצאתנו באסיא אשר כבדה עלינו עד למאד ויותר מכחנו עד כי נואשנו מן החיים׃,Hebrew
ואנחנו בלבבנו חרצנו לנו את המות למען לא נהיה בטחים בנפשנו כי אם באלהים המחיה את המתים׃,Hebrew
אשר הצילנו ממות כזה ועודנו מציל ולו אנחנו מקוים כי יוסיף להצילנו׃,Hebrew
בעזרכם אתנו בתפלתכם למען יודו רבים בעדנו על מתנת החסד שהיתה לנו על ידי רבים׃,Hebrew
כי זאת היא תהלתנו עדות לבבנו אשר בתם וישר אלהים התהלכנו בעולם וביותר אתכם ולא בחכמת הבשר כי אם בחסד אלהים׃,Hebrew
כי לא נכתב לכם כי אם מה שאתם קראים או גם ידעים׃,Hebrew
ואקוה כי כאשר ידעתם אתנו למקצת אף תדעו עד תכלית כי אנחנו תהלתכם כאשר גם אתם תהלתנו ביום אדנינו ישוע׃,Hebrew
ובבטחון הזה חפצתי לבוא אליכם מראש למען תקבלו טובה פעמים׃,Hebrew
ולעבר בתוככם אל מקדוניא ולשוב ממקדוניא אליכם ואתם תשלחוני אל ארץ יהודה׃,Hebrew
ועתה הכי נמהר הייתי בעצתי אם אשר יעצתי לפי הבשר יעצתי והיה אצלי פעם הן הן ופעם לא לא׃,Hebrew
אכן נאמן האלהים כי דברנו אליכם לא היה הן ולא׃,Hebrew
כי בן האלהים ישוע המשיח הנקרא בתוככם על ידינו על ידי ועל ידי סלונוס וטימותיוס הוא לא היה הן ולא כי היו היה בו רק הן׃,Hebrew
כי כל הבטחות האלהים כלן בו היו הן ובו היו אמן לכבוד האלהים על ידינו׃,Hebrew
והמכונן אותנו אתכם במשיח ואשר משחנו הוא האלהים׃,Hebrew
אשר גם חתמנו ואשר נתן בלבנו את ערבון הרוח׃,Hebrew
ואני את אלהים אקרא להיות עד לנפשי כי בעבור היותי חס עליכם לא באתי עוד לקורנתוס׃,Hebrew
לא שנמשל באמונתכם כי אם עזרים אנחנו לשמחתכם כי באמונה עמדתם׃,Hebrew
ואני גמרתי בלבי לבלתי שוב עוד אליכם בעצבת׃,Hebrew
כי אם אני אעציבכם מי אפוא ישמחני בלתי אם הנעצב על ידי׃,Hebrew
וזאת כתבתי לכם פן יהיה לי בבואי עצב מאלה אשר היה לי לשמח עליהם ובטח אני בכלכם כי שמחתי היא שמחת כלכם׃,Hebrew
כי מרב צרת לבי ומצוקה כתבתי לכם ובדמעות הרבה ולא להעציבכם רק למען תדעו האהבה היתרה אשר אהבתי אתכם׃,Hebrew
ואם יש איש אשר העציב לא אתי העציב אלא כלכם פן אפריז על המדה העציב למקצת׃,Hebrew
ודי לאיש כמהו התוכחה ההיא אמת הרבים׃,Hebrew
ועתה להפך תסלחו ותנחמו כדי שלא יתבלע האיש בגדל העצבון׃,Hebrew
על כן אבקשה מכם לגמל עליו גמולת אהבה׃,Hebrew
כי לבעבור זאת גם כתבתי למען אדע את תמתכם אם בכל תשמעון׃,Hebrew
ואיש אשר תסלחו לו אסלח לו גם אני כי גם אנכי אם סלחתי דבר סלחתי לו למענכם בפני המשיח׃,Hebrew
פן יונה אתנו השטן כי לא נעלמו מאתנו מזמותיו׃,Hebrew
ואני בבאי לטרואס על דבר בשורת המשיח אף כי נפתח לי פתח באדנינו׃,Hebrew
לא היתה רוחה לרוחי על אשר לא מצאתי שם את טיטוס אחי ואני נפטרתי מהם ויצאתי ללכת אל מקדוניא׃,Hebrew
אבל תודות לאלהים הנתן לנו בכל עת נצחון במשיח ומפיץ על ידינו את ריח דעתו בכל מקום׃,Hebrew
כי ריח ניחח המשיח אנחנו לאלהים גם בתוך הנושעים וגם בתוך האבדים׃,Hebrew
לאלה ריח מות למות ולאלה ריח חיים לחיים ומי זה ראוי לכך׃,Hebrew
כי אנחנו איננו כמו הרבים העשים סחורה בדבר האלהים כי אם מתוך ישר לבב ומאלהים לפני אלהים נדבר במשיח׃,Hebrew
הנחל עוד לשבח עצמנו האם נצטרך כמקצת אנשים לאגרות אליכם או מכם המזכירות אתנו לשבח׃,Hebrew
אתם אגרתנו הכתובה בלבבנו ונודעה ונקראה לכל אדם׃,Hebrew
כי בידוע שאתם אגרת המשיח ערוכה על ידי שרותנו כתובה לא בדיו כי אם ברוח אלהים חיים ולא על לוחות אבן כי אם על לוחות בשר הלב׃,Hebrew
וכזה בטחוננו באלהים על ידי המשיח׃,Hebrew
יען אשר לא נוכל אנחנו לדין דין מעצמנו כי יכלתנו מאת האלהים היא׃,Hebrew
אשר הכשיר אתנו למשרתי ברית חדשה לא של האותיות אלא של הרוח כי האות ימית והרוח יחיה׃,Hebrew
ואם שרות המות החרות באותיות על האבן נראה בכבוד עד שלא יכלו בני ישראל להביט אל פני משה מפני כבוד פניו העמד להבטל׃,Hebrew
כמה יגדל כבוד שרות הרוח׃,Hebrew
כי אם השרות אשר לחיב כבוד הוא כמה יעדף בכבוד השרות אשר לזכות׃,Hebrew
כי אף הנכבד איננו נחשב לכבוד לעמת הכבוד הנעלה הזה׃,Hebrew
כי אם הדבר העמד להבטל יש לו כבוד הדבר הקים על אחת כמה וכמה׃,Hebrew
על כן בהיות לנו תקוה כזאת פתחון פינו רב הוא׃,Hebrew
ולא כמשה אשר נתן מסוה על פניו פן יביטו בני ישראל אל סוף העמד להבטל׃,Hebrew
אבל נטמטמו דעותיהם כי עד היום הזה בקראם הברית הישנה נשאר ולא גלה המסוה ההוא אשר לא יוסר כי אם במשיח׃,Hebrew
אבל עד היום הזה בקראם את משה מונח מסוה על לבם׃,Hebrew
וכשיפנו אל האדון יוסר המסוה׃,Hebrew
והאדון הוא הרוח ובאשר רוח האדון שם החרות׃,Hebrew
ואנחנו כלנו בפנים מגלים ראים את כבוד האדון במראה ונחלף אל עצם דמות ההיא מכבוד אל כבוד כהחלף מאת אדון הרוח׃,Hebrew
על כן בהיות לנו השרות הזה כאשר חננו לא נחת׃,Hebrew
כי אם מאסנו בסתרי הבשת שלא להתהלך בערמה ולא לזיף את דבר האלהים אלא בהראות האמת נזכיר אתנו לטוב נגד דעת כל בני אדם לפני האלהים׃,Hebrew
וגם כי נעלמה בשורתנו נעלמה היא מן האבדים׃,Hebrew
אשר אלהי העולם הזה עור בהם את דעות הסוררים לבלתי זרח להם נגה בשורת כבוד המשיח אשר הוא צלם האלהים׃,Hebrew
כי לא אתנו מכריזים אנחנו כי אם את המשיח ישוע לאמר הוא האדון ואנחנו עבדיכם למען ישוע׃,Hebrew
כי האלהים אשר אמר ויפע אור מחשך הוא הופיע בלבנו להפיץ אור דעת כבוד האלהים אשר בפני המשיח׃,Hebrew
אבל יש לנו האוצר הזה בכלי חרש למען אשר תהיה הגבורה היתרה לאלהים ולא מאתנו׃,Hebrew
נחלצים אנחנו בכל ולא נדכאים דאגים ולא נואשים׃,Hebrew
נרדפים ולא נטושים משלכים ולא אבדים׃,Hebrew
ונשאים בכל עת מיתת האדון ישוע בגויתנו למען יגלו גם חיי ישוע בגויתנו׃,Hebrew
כי אנחנו החיים נמסרים תמיד למות בעבור ישוע למען יגלו גם חיי ישוע בבשרנו בשר התמותה׃,Hebrew
לכן בנו יאמץ המות ובכם החיים׃,Hebrew
ובהיות לנו הרוח ההוא של האמונה כדבר הכתוב האמנתי כי אדבר גם אנחנו נאמין ועל כן נדבר׃,Hebrew
באשר ידענו כי המעיר את האדון ישוע יעיר גם אתנו על יד ישוע ויעמידנו עמכם׃,Hebrew
כי כל זאת למענכם למען אשר ירבה החסד על ידי רבים ותפרץ התודה לכבוד האלהים׃,Hebrew
ובעבור זאת לא נחת ואף אם יכלה בנו האדם החיצון הנה האדם הפנימי יתחדש יום יום׃,Hebrew
כי לחצנו אשר הוא קל ואך לרגע יביא לנו כבוד עולמים גדול ורב עד למאד׃,Hebrew
אשר לא נביט אל הדברים הנראים כי אם אל אשר אינם נראים כי הנראים לשעה המה ואשר אינם נראים הם לעולם׃,Hebrew
הן ידענו כי בהרס בית אהלנו אשר בארץ יש לנו בנין מאת האלהים בית אשר איננו מעשה ידים והוא לעולם בשמים׃,Hebrew
כי גם עתה נאנחים ונכספים אנחנו להתעטף בביתנו אשר מן השמים׃,Hebrew
באשר אחרי לבשנהו לא נמצא ערמים׃,Hebrew
כי גם עתה באהלנו זה נאנח מפני הכבד ולא חפצנו להתפשט כי אם להתעטף למען יבלע המות על ידי החיים׃,Hebrew
והמכין אתנו לזאת הוא האלהים אשר אף נתן לנו את ערבון הרוח׃,Hebrew
לכן בטוחים אנחנו בכל עת וידעים כי כל עוד שמושבנו בגוף רחוקים אנחנו מן האדון׃,Hebrew
כי באמונה נתהלך ולא בראות עינים׃,Hebrew
אמנם בטוחים אנחנו ונבחרה לנו להתרחק מן הגוף ולהיות קרובים אל האדון׃,Hebrew
על כן גם נשתדל אם קרובים אם רחוקים להיות לו לרצון׃,Hebrew
כי כלנו עתידים להראות לפני כסא דין המשיח למען יקבל איש ואיש כפי פעלו בחיי גופו אם טוב ואם רע׃,Hebrew
ועתה יען אשר ידענו יראת האדון נדבר על לב בני אדם ולאלהים אנחנו גלוים ואקוה כי גלוים אנחנו גם במדעכם׃,Hebrew
כי אין אנחנו משתבחין שנית אליכם אך נתנים לכם סבה להתפאר בנו לנגד המתפארים בפנים ולא בלב׃,Hebrew
כי אם השתגענו לאלהים היתה זאת ואם השכלנו לכם היתה׃,Hebrew
כי אהבת המשיח דחקת אתנו בהיותנו דנים אשר אם מת אחד בעד כלם כלם מתו׃,Hebrew
ובעד כלם מת למען לא יחיו החיים עוד לנפשם כי אם לאשר מת ויקם בעדם׃,Hebrew
לכן מעתה אנחנו לא נדע איש לפי הבשר וגם אם ידענו את המשיח לפי הבשר מעתה לא נדעהו עוד׃,Hebrew
ובכן מי שהוא במשיח בריאה חדשה הוא הישנות עברו והנה הכל נהיה לחדש׃,Hebrew
והכל מאת האלהים המרצה אתנו לעצמו על ידי ישוע המשיח ויתן לנו שרות הרצוי׃,Hebrew
יען אשר אלהים היה במשיח מרצה את העולם לעצמו ולא חשב להם את פשעיהם וישם בנו את דבר הרצוי׃,Hebrew
לכן מליצי המשיח אנחנו וכאלו האלהים מזהיר אתכם על ידנו נבקש מכם בעד המשיח התרצו נא אל האלהים׃,Hebrew
כי את אשר לא ידע חטאת אתו עשה לחטאת בעדנו למען נהיה בו אנחנו לצדקת אלהים׃,Hebrew
ואנחנו כעזרים נזהירה אתכם שלא תקבלו לריק את חסד אלהים׃,Hebrew
כי הוא אומר בעת רצון עניתיך וביום ישועה עזרתיך הנה עתה עת רצון הנה עתה יום ישועה׃,Hebrew
ואין אנחנו נתנים מכשול במאומה פן יהיה שרותנו לנאצה׃,Hebrew
כי אם נראה בכל דבר כמשרתי אלהים בסבלנות רבה בלחץ ובצרות ובמצוקות׃,Hebrew
במכות ובמוסרות ובמהומות בתלאות בשקידות ובצומות׃,Hebrew
בטהרה ובדעת ובארך רוח ובחסד וברוח הקדש ובאהבה לא צבועה׃,Hebrew
בדבר האמת ובגבורת אלהים בכלי נשק הצדקה מימין ומשמאל׃,Hebrew
בכבוד ובקלון בשם רע ובשם טוב כמתעים ובכל זאת נאמנים׃,Hebrew
כאינם ידועים וגם ידועים כמתים והננו חיים כמיסרים ולא מומתים׃,Hebrew
כנעצבים ובכל עת שמחים כרשים ומעשירי רבים כאשר אין להם מאומה ויש להם כל׃,Hebrew
פינו פתוח לכם אנשי קורנתוס ורחב לבנו׃,Hebrew
לא צר מקומכם בנו אך צר המקום במעיכם׃,Hebrew
והיה זה גמולי כמו אל בנים אנכי מדבר אם תרחיבו לבבכם גם אתם׃,Hebrew
אל תהיו משכי על זר עם חסרי אמונה כי אי זה שתפות יש לצדקה עם העול ואי זה התחברות לאור עם החשך׃,Hebrew
ואי זה הסכמה למשיח עם בליאל או מה חלק המאמין עם שאיננו מאמין׃,Hebrew
ואי זה דבק יש להיכל אלהים עם האלילים כי אתם היכל אלהים חיים כמו שאמר האלהים ושכנתי והתהלכתי בתוכם והייתי להם לאלהים והם יהיו לי לעם׃,Hebrew
על כן צאו מתוכם והברו נאם יהוה וטמא אל תגעו ואני אקבץ אתכם׃,Hebrew
והייתי לכם לאב ואתם תהיו לי לבנים ולבנות נאם יהוה צבאות׃,Hebrew
לכן חביבי בהיות לנו ההבטחות האלה נטהרה את עצמנו מכל טמאת בשר ורוח להשלים קדשתנו ביראת אלהים׃,Hebrew
תנו לנו מקום בלבבכם לא חמסנו איש לא חבלנו איש לא עשקנו איש׃,Hebrew
לא לחיב אתכם אני מדבר הלא הקדמתי לאמר כי אתם בלבנו יחד למות ויחד לחיות׃,Hebrew
רב בטחוני עליכם רבה תהלתי בכם מלאתי נחמה שבעתי שמחות בכל לחצנו׃,Hebrew
כי גם בבאנו אל מקדוניא לא היתה מרגעה לבשרנו רק נלחצנו בכל מחוץ מלחמות ומחדרים אימה׃,Hebrew
אבל האלהים המנחם את השפלים נחם אתנו בבוא טיטוס׃,Hebrew
ולא בבאו לבד כי אם גם בנחמה אשר נחם בכם בהגידו לנו את תשוקתכם ואת אבלכם ואת קנאתכם לי ובכן הוספתי לשמוח׃,Hebrew
כי גם אם העצבתי אתכם באגרת אינני מתחרט גם כי התחרטתי לפני מזה בראותי כי האגרת ההיא העציבה אתכם ואף אם לשעה׃,Hebrew
עתה אני שמח לא על אשר נעצבתם כי אם על אשר נעצבתם לתשובה כי נעצבתם כרצון אלהים למען לא תשאו נזק במאומה על ידנו׃,Hebrew
כי העצבת שהיא כרצון אלהים תפעל תשובה לישועה אשר איש לא יתחרט עליה אבל עצבת העולם פעלת את המות׃,Hebrew
כי ראו נא את אשר נעצבתם כרצון אלהים כמה הביא אתכם זה לידי זריזות גם להתנצלות גם לרגז גם ליראה גם לתשוקה גם לקנאה גם לנקמה ובכל הוכחתם כי נקיים אתם בדבר ההוא׃,Hebrew
לכן גם אם כתבתי לכם לא כתבתי בעבור העלב ולא בעבור הנעלב רק למען תגלה בכם זריזותנו בעדכם לפני האלהים׃,Hebrew
ובעבור זאת נחמנו בנחמתכם ועוד שמחה יתרה היתה לנו בשמחת טיטוס כי הונח רוחו על ידי כלכם׃,Hebrew
כי במה שהתהללתי לפניו בכם לא נכלמתי כי כמו שדברנו הכל אליכם באמת כן גם תהלתנו אל טיטוס היתה אמת׃,Hebrew
וביותר מעיו המו לכם בזכרו את משמעת כלכם ואת אשר קבלתם אתו ביראה ובחרדה׃,Hebrew
לכן אני שמח כי בכל דבר יאמץ לבי בכם׃,Hebrew
והננו מודיעים אתכם אחי את חסד אלהים הנתן בקהלות מקדוניא׃,Hebrew
כי ברב נסיון הלחץ רבתה שמחתם ושפלות רישם העדיפה להראות עשר תמתם׃,Hebrew
כי מעיד אנכי אשר לפי כחם ויותר מכחם התנדבו׃,Hebrew
ויבקשו ממנו ברב תחנונים להיות חברינו בגמילות חסדם לעזרת הקדשים׃,Hebrew
ולא כאשר הוחלנו כי אם את עצמם נתנו בראשונה לאדון וגם לנו ברצון האלהים׃,Hebrew
עד כי בקשנו מן טיטוס כאשר החל כן גם לגמור בכם את גמילות החסד הזאת׃,Hebrew
אבל כאשר הותרתם בכל באמונה ובדבור ובדעת ובכל זריזות ובאהבתכם אתנו כן גם תותירו בחסד הזה׃,Hebrew
ואינני אמר זאת בדרך צווי כי אם לבחן על ידי זריזות אחרים גם את אמתת אהבתכם׃,Hebrew
כי ידעים אתם את חסד אדנינו ישוע המשיח כי בהיותו עשיר נעשה רש בעבורכם למען תעשירו על ידי רישו׃,Hebrew
ואחוה את דעתי בדבר הזה כי זאת להועיל לכם אשר הקדמתם כבר בשנה שעברה לא לעשות בלבד כי גם לחפץ׃,Hebrew
ועתה גם השלימו את המעשה למען כאשר התנדבתם לעשות כן גם תגמרו כפי יכלתכם׃,Hebrew
כי בהמצא לאיש רוח נדיבה רצויה היא לפי מה שיש לו ולא לפי מה שאין לו׃,Hebrew
כי לא למען תהיה רוחה לאחרים ולכם צוקה כי אם בשווי ימלא יתרכם בעת הזאת את מחסורם׃,Hebrew
למען גם יתרם יהיה למלא מחסרכם כדי להשות׃,Hebrew
ככתוב לא העדיף המרבה והממעיט לא החסיר׃,Hebrew
ותודות לאלהים הנותן גם בלב טיטוס לשקד עליכם בשקידה כזאת׃,Hebrew
כי שמע לבקשתנו ובשקידתו היתרה הלך אליכם מרצון נפשו׃,Hebrew
ועמו יחדו שלחנו האח אשר יצא שבחו בבשורה בכל הקהלות׃,Hebrew
ומלבד זאת גם נבחר הוא מאת הקהלות ללכת אתנו להביא החסד הזה הגבוי על ידינו לכבוד האדון ולאמץ לבבכם׃,Hebrew
ונשמר בזאת שלא יוציא איש עלינו דבה רעה בשפעת המתנה הזאת הגבויה על ידינו׃,Hebrew
כי משגיחים אנחנו על הטוב לא לפני האדון לבד כי גם לפני האדם׃,Hebrew
ונשלח עמהם את אחינו אשר בחנו את שקידתו פעמים רבות בדברים הרבה ועתה הוא שקוד עוד יותר בגדל בטחונו עליכם׃,Hebrew
אם לטיטוס הנה חברי הוא ועזרי בכם ואם לאחינו הנה שלוחי הקהלות הם ותפארת המשיח׃,Hebrew
על כן הראו והוכיחו להם לפני הקהלות את אהבתכם ואת תהלתנו עליכם׃,Hebrew
אמנם אין צרך לכתב אליכם על דבר השרות אשר לעזרת הקדשים׃,Hebrew
כי ידעתי את נדיבתכם אשר עליה אני מתהלל בכם לפני אנשי מקדוניא לאמר אכיא מזמנת היא משנה שעברה ותער הקנאה היוצאת מכם את רוח רבם׃,Hebrew
אבל שלחתי את האחים פן תהיה לריק תהלתנו עליכם בדבר הזה ולמען תהיו מזמנים כאשר אמרתי׃,Hebrew
פן בבוא אתי אנשים ממקדוניא ימצאו אתכם לא מזמנים ונבוש אנחנו ואינני אמר אתם בבטחון הזה אשר התהללנו בו׃,Hebrew
על כן היה נכון בעיני לבקש מן האחים כי יקדמו ללכת אליכם ויכינו את ברכתכם המיועדה מלפנים למען תהיה מוכנת כעין ברכה ולא כעין כילות׃,Hebrew
כי הנה הזרע בצמצום גם יקצר בצמצום והזרע בברכות גם יקצר בברכות׃,Hebrew
וכל איש כאשר ידבנו לבו לא מצער ולא מאנס כי הנתן בלב שמח יאהבנו אלהים׃,Hebrew
ואלהים יכל להשפיע עליכם כל חסד עד כי יהיה לכם בכל עת די ספוקכם בכל ותותירו בכל מעשה טוב׃,Hebrew
ככתוב פזר נתן לאביונים צדקתו עמדת לעד׃,Hebrew
והנתן זרע לזרע ולחם לאכל יתן וירבה את זרעכם ויפריא תנובות צדקתכם׃,Hebrew
למען תעשירו בכל לכל התמימות הפעלת תודה לאלהים על ידינו׃,Hebrew
כי שרות העבודה הזאת לא לבד ימלא את מחסרי הקדושים כי גם יודו רבים לאלהים בשרותכם הנאמן הזה׃,Hebrew
ויכבדו את האלהים על משמעת הודאתכם לבשורת המשיח ועל תמת התחברותכם אליהם ואל כלם׃,Hebrew
והם בהתחננם בעדכם נכספים לכם בעבור חסד האלהים אשר גבר עליכם׃,Hebrew
ותודה לאלהים על מתנתו העצומה מספר׃,Hebrew
ואני פולוס הנני מזהיר אתכם בענות המשיח וחמלתו אשר פנים בפנים שפל אני בתוככם וברחקי מתאמץ עליכון׃,Hebrew
ואתחננה שלא אצטרך בבאי להתאמץ בבטחון ההוא אשר אחשב להתגבר בו נגד האנשים החשבים אתנו כמתהלכים לפי הבשר׃,Hebrew
כי בלכתנו בבשר לא נלחם לפי הבשר׃,Hebrew
כי כלי מלחמתנו אינם של הבשר כי אם חזקים הם לאלהים להרס מבצרים׃,Hebrew
באשר הרסים אנחנו תחבלות וכל מרום המתנשא נגד דעת האלהים ושובים כל מזמה למשמעת המשיח׃,Hebrew
ונכונים לנקם נקמה מאת כל מרי אם תשלם משמעתכם׃,Hebrew
התשפטו למראה פנים איש כי יבטח להיות למשיח ישוב וידין בלבו כי כאשר הוא למשיח כן למשיח גם אנחנו׃,Hebrew
וגם כי אתהלל יותר מעט על דבר הרשות אשר נתן לנו האדון לבנותכם ולא לשחתכם לא אבוש׃,Hebrew
למען לא אראה כמאים אתכם על ידי האגרות׃,Hebrew
כאמרם הן האגרות קשות הנה וחזקות אבל הגוף בהיותו לנגדנו חלוש הוא וניבו נבזה׃,Hebrew
ידע נא האמר כזאת כי כמו שאנחנו בדבור על ידי אגרות בהיותנו רחוקים כן גם בפעל אנחנו בהיותנו קרובים׃,Hebrew
כי אל נעז פנינו לכלל אתנו עם האנשים המשבחים נפשם או לערך אתנו לאלה אכן נבערו מדעת המדדים את נפשם בנפשם וערכים את נפשם לנפשם׃,Hebrew
ואנחנו לא נתגדל לבלי מדה כי אם כפי מדת הגבול אשר חלק לנו האלהים לחק להגיע גם עדיכם׃,Hebrew
כי לולא הגענו עדיכם לא נשתרע למעלה מערכנו הלא כבר קדמנו גם אתכם בבשורת המשיח׃,Hebrew
לא נתגדל לבלי מדה ביגיעת אחרים אבליש לנו התקוה כי ברבות אמונתכם נכבד בכם כפי גבולנו עד למעלה׃,Hebrew
כדי לבשר הבשורה גם להלאה מכם ולא להתהלל במה שמוכן כבר בגבול אחרים׃,Hebrew
והמתהלל יתהלל ביהוה׃,Hebrew
כי לא המשבח נפשו משבח הוא כי אם אשר ישבחנו יהוה׃,Hebrew
אחלי תשאו מעט אולתי ואף אמנם תשאוני׃,Hebrew
כי מקנא אני לכם קנאת אלהים כי ארשתי אתכם לאיש אחד להעמיד אתכם בתולה טהורה לפני המשיח׃,Hebrew
אך ירא אנכי פן כאשר השיא הנחש בערמתו את חוה כן תשטינה גם מחשבותיכם מן התמימות אשר עם המשיח׃,Hebrew
כי אם יבא הבא והגיד לכם ישוע אחר אשר לא הגדנהו או אם תקחו רוח אחר אשר לא לקחתם אתו או בשורה אחרת אשר לא קבלתם אתה כי עתה היטב תשאהו׃,Hebrew
אולם אחשב אשר אינני נפל במאומה מהשליחים הגדולים כל כך׃,Hebrew
ואף אם בער אנכי בדבור אינני בער בדעת כי אם בכל נגלינו אליכם בפני כל אדם׃,Hebrew
או החטא חטאתי בהשפילי את עצמי למען הגביהכם כי בשרתי אתכם בלא מחיר את בשורת האלהים׃,Hebrew
קהלות אחרות שלותי בקחתי מהן שכר למען אשרתכם ובהיותי עמכם ואחסר לא הלאיתי אדם׃,Hebrew
כי את מחסורי מלאו האחים בבאם ממקדוניא ובכל דבר נשמרתי מהיות לכם למשא וגם אשמר׃,Hebrew
באמתו של המשיח אשר בי מעיד אני בכם כי תהלתי זאת לא תכלא ממני בגלילות אכיא׃,Hebrew
על מה זה העל אשר אינני אהב אתכם האלהים יודע׃,Hebrew
אבל את אשר אני עשה אוסיף לעשות לבלתי תת מקום למבקשים עלילה למען במה שיתהללו בו ימצאו דומים לנו׃,Hebrew
כי אנשים כאלה שליחי שקר הם פעלי רמיה מתחפשים לשליחי המשיח׃,Hebrew
ואיננו פלא הלא השטן גם הוא מתחפש למלאך האור׃,Hebrew
לכן אין זה דבר גדול אם גם משרתיו יתחפשו למשרתי הצדק אשר אחריתם תהיה לפי מעלליהם׃,Hebrew
ואשוב ואמר אל נא יחשבני איש לסכל ואם אין אף כסכל קבלוני למען אתהלל מעט גם אני׃,Hebrew
את אשר אדבר לא לפי דרך האדון אנכי מדבר כי אם כמו בסכלות אעז ואתהלל׃,Hebrew
רבים מתהללים לפי הבשר לכן אתהלל אף אני׃,Hebrew
כי נשאים אתם ברצון את הסכלים בהיותכם חכמים׃,Hebrew
הלא תשאו אם יעביד אתכם איש אם יבלע אם ילכד אתכם אם יתנשא אם יכה אתכם על פניכם׃,Hebrew
לחרפתנו אנכי אמר זאת כאלו היינו רפים אבל בכל אשר ירהב איש להתהלל בסכלות אמר זאת ארהב גם אנכי׃,Hebrew
עברים הם כן גם אנכי ישראלים הם כן גם אנכי זרע אברהם הם כן גם אנכי׃,Hebrew
משרתי המשיח הם כמתהולל אמר אנכי יותר מהם יותר ביגיעות יותר למאד במכות יותר במוסרות ורב פעמים במצוקות מות׃,Hebrew
חמש פעמים ספגתי בידי היהודים ארבעים חסר אחת׃,Hebrew
שלש פעמים יסרתי בשוטים פעם אחת סקלתי ושלש פעמים נשברה לי הספינה ואהי במצולות ים לילה ויום׃,Hebrew
במסעות רבות בסכנות נהרות בסכנות שדדים בסכנות מצד בני עמי בסכנות מצד הגוים סכנות בעיר סכנות במדבר סכנות בים סכנות בתוך אחי שקר׃,Hebrew
בעמל ובתלאה בשקידות הרבה ברעב ובצמא בצומות הרבה בקר ובעירום׃,Hebrew
מלבד שאר הדברים הבאים עלי יום יום והדאגה לכל הקהלות׃,Hebrew
מי יחלש ואני לא אחלש מי יכשל ולא יבער לבי׃,Hebrew
אם יש להתהלל אתהלל בחלשתי׃,Hebrew
האלהים אבי ישוע המשיח אדנינו המברך לעולמי עולמים הוא ידע כי לא אשקר׃,Hebrew
בדמשק שמר הנצב של המלך ארטס את עיר הדמשקיין ויבקש לתפשני׃,Hebrew
ובעד החלון הורידו אתי בסל מעל החומה ואמלט מידיו׃,Hebrew
אמנם להתהלל לא יועיל לי כי אבוא למראות האדון וחזינותיו׃,Hebrew
ידעתי איש במשיח זה ארבע עשרה שנה אם היה בגוף לא ידעתי או מחוץ לגוף לא ידעתי האלהים יודע והאיש ההוא לקח עד לרקיע השלישי׃,Hebrew
וידעתי את האיש ההוא אם בגוף או מחוץ לגוף לא ידעתי האלהים יודע׃,Hebrew
אשר העלה אל הפרדס וישמע דברים נסתרים אשר נמנע מאיש למללם׃,Hebrew
על איש כמוהו אתהלל אך על עצמי לא אתהלל זולתי בחלשותי׃,Hebrew
כי לו חפצתי להתהלל לא אהיה סכל כי אמת אדבר אבל אתאפק פן יחשבני איש יותר ממה שיראה בי או שישמע ממני׃,Hebrew
ולמען אשר לא אתרומם ברב גדל החזינות נתן לי סלון בבשרי מלאך השטן להכתני באגרוף למען לא אתרומם׃,Hebrew
על זאת התחננתי שלש פעמים אל האדון להסירו ממני׃,Hebrew
ויאמר אלי די לך חסדי כי בחלשה תשלם גבורתי על כן שמח לבי להתהלל בחלשותי למען תשרה עלי גבורת המשיח׃,Hebrew
לכן רצתה נפשי בחלשות ובחרפות ובצרות וברדיפות ובמצוקות בעד המשיח כי כאשר חלשתי אז גבור אני׃,Hebrew
סכל הייתי בהתהללי אתם הכרחתם אתי תחת אשר היה עליכם להזכירני לשבח כי לא נפל אנכי במאומה מן השליחים הגדולים כל כך אף כי כאין אנכי׃,Hebrew
הן אתות השליח נעשו בקרבכם בכל סבלנות באתות ובמופתים ובגבורות׃,Hebrew
כי במה נגרעתם מן הקהלות האחרות אם לא הלאיתי אתכם סלחו נא לי את העולה הזאת׃,Hebrew
הנני מוכן לבוא אליכם פעם שלישית ולא אלאה אתכם כי לא אבקש את אשר לכם כי אם אתכם כי הבנים אינם חיבים לאצר אוצרות לאבות כי אם האבות לבנים׃,Hebrew
אבל אני בכל חפץ לבבי אפזר וגם אפזר בעד נפשותיכם אף אם תחת אהבתי לכם היתרה אתם תמעיטו את אהבתכם אלי׃,Hebrew
אך אם כן הוא ואני לא הכבדתי עליכם אולי כאיש ערום במרמה לכדתי אתכם׃,Hebrew
האף הוניתי אתכם ביד אחד מאלה אשר שלחתי אליכם׃,Hebrew
בקשתי מן טיטוס ושלחתי אתו את האח הכי הונה אתכם טיטוס הלא ברוח אחד התהלכנו הלא במעגל אחד׃,Hebrew
התחשבו עוד כי מתנצלים אנחנו אליכם לא כי לפני האלהים נדבר במשיח וכל זאת חביבי למען תבנו׃,Hebrew
כי ירא אנכי פן בבאי לא אמצא אתכם כאשר חפצתי ואתם גם אתם לא תמצאו אתי כאשר חפצתם פן יהיה בכם מצה וקנאה ורגז ומריבות ודבה רעה ורכילות וגאות ומבוכה׃,Hebrew
פן אשוב לבוא וישפילני אלהי אצלכם ואתאבל על רבים אשר חטאו כבר ולא שבו מן הטמאה ומן הזנות ומן הזמה אשר עשו׃,Hebrew
זאת הפעם השלישית אשר אבוא אליכם על פי שנים עדים או שלשה עדים יקום כל דבר׃,Hebrew
מקדם אמרתי בהיותי אצלכם בפעם השנית ומקדם אני אמר וכתב עתה ברחקי מכם לאשר חטאו לפני מזה ולכל הנשארים כי בשובי לבוא לא אחוס׃,Hebrew
יען בקשכם לבחן את המשיח המדבר בי אשר איננו חלש לכם כי אם גבור הוא בתוככם׃,Hebrew
כי אם גם נצלב בחלשה אכן חי הוא בגבורת אלהים ואם גם חלשים בו אנחנו אכן נחיה עמו בגבורת אלהים לנגדכם׃,Hebrew
נסו נא אתכם אם באמונה אתם בחנו אתכם או האינכם ידעים את נפשכם כי ישוע המשיח בכם אם לא כי נמאסים אתם׃,Hebrew
אבל אקוה כי תדעו אשר אנחנו איננו נמאסים׃,Hebrew
ואני מתחנן אל האלהים אשר לא תעשו כל רע לא למען נראה אנחנו נאמנים כי אם למען תעשו אתם את הטוב ואנחנו נהיה כנמאסים׃,Hebrew
כי אין אנחנו יכולים לעשות מאומה לנגד האמת כי אם בעד האמת׃,Hebrew
כי נשמח אם חלשים אנחנו ואתם גבורים ועל זאת גם נתפלל על אשר תכוננו׃,Hebrew
ובעבור זאת כתבתי את אלה בהיותי ברחוק למען אשר לא אצטרך בקרבי אליכם לדבר אתכם משפטים לפי הרשות אשר נתנה לי האדון לבנות ולא להרוס׃,Hebrew
ובכן אחי שמחו והתכוננו התנחמו ויהי לכם לב אחד אהבו השלום ואלהי האהבה והשלום יהי עמכם׃,Hebrew
-21[ שאלו לשלום איש את רעהו בנשיקה הקדושה הקדושים כלם שאלים לשלומכם׃,Hebrew
-21[׃,Hebrew
חסד האדון ישוע המשיח ואהבת האלהים והתחברות רוח הקדש עם כלכם אמן׃,Hebrew
פולוס השליח לא מבני אדם ולא על ידי בן אדם כי אם על ידי ישוע המשיח ואלהים האב אשר העירו מן המתים׃,Hebrew
וכל האחים אשר עמדי אל הקהלות אשר בגלטיא׃,Hebrew
חסד לכם ושלום מאת האלהים אבינו ומאת אדנינו ישוע המשיח׃,Hebrew
אשר נתן את נפשו בעד חטאתינו לחלצנו מן העולם הרע הזה כרצון אלהינו אבינו׃,Hebrew
אשר לו הכבוד לעולמי עולמים אמן׃,Hebrew
תמה אני כי סרתם מהר מאחרי הקרא אתכם בחסד המשיח אל בשורה זרה׃,Hebrew
והיא איננה אחרת רק שיש אנשים העכרים אתכם וחפצים להפך את בשורת המשיח׃,Hebrew
אבל גם אנחנו או מלאך מן השמים אם יבוא לבשר אתכם בשורה מבלעדי זאת אשר בשרנו אתכם חרם יהיה׃,Hebrew
כמו שאמרנו כבר כן אמר עתה עוד הפעם איש כי יבשר אתכם בשורה מבלעדי אשר קבלתם חרם יהיה׃,Hebrew
ועתה המתרצה אנכי אל בני אדם אם אל האלהים או המבקש אנכי למצא חן בעיני בני אדם כי במצאי חן בעיני בני אדם לא אהיה עוד עבד המשיח׃,Hebrew
אבל מודיע אני אתכם אחי כי הבשורה אשר בשרתי לא לפי דרך אדם היא׃,Hebrew
כי גם אנכי לא קבלתיה מאדם ולא למדוני אתה כי אם בחזיון ישוע המשיח׃,Hebrew
כי הלא שמעתם את דרכי אשר התהלכתי מלפנים בין היהודים ואת אשר רדפתי על יתר את עדת אלהים ואבדתיה׃,Hebrew
ואהי הולך וחזק בדת היהודית על רבים מבני גילי בעמי בקנאתי הגדולה לקבלות אבותי׃,Hebrew
אך כאשר היה רצון האלהים אשר הבדיל אתי מרחם אמי ויקראני בחסדו׃,Hebrew
לגלות בי את בנו שאבשרנו בגוים מיד לא נועצתי עם בשר ודם׃,Hebrew
גם לא עליתי ירושלים אל אשר היו שליחים לפני כי אם הלכתי לערב ומשם שבתי אל דמשק׃,Hebrew
אחרי כן מקץ שלש שנים עליתי ירושלים לראות את כיפא ואשב עמו חמשה עשר יום׃,Hebrew
ואחר מן השליחים לא ראיתי זולתי את יעקב אחי אדנינו׃,Hebrew
ואשר אני כתב אליכם הנה נגד האלהים כי לא אכזב׃,Hebrew
אחרי כן באתי אל גלילות סוריא וקיליקיא׃,Hebrew
אבל קהלות יהודה אשר במשיח הנה לא ידעו את פני׃,Hebrew
רק זאת בלבד שמעו כי האיש ההוא אשר היה רדף אתנו מאז עתה הוא מבשר את האמונה אשר האבידה מלפנים׃,Hebrew
ויהללו בי את האלהים׃,Hebrew
אחרי כן מקץ ארבע עשרה שנה שבתי ועליתי לירושלים עם בר נבא ואקח אתי גם את טיטוס׃,Hebrew
ואעל שמה על פי מחזה ואשים לפניהם את הבשורה אשר קראתי בגוים וביחוד שמתיה לפני החשובים שבהם פן תהיה לריק מרוצתי אשר ארוץ או רצתי׃,Hebrew
אבל גם טיטוס אשר אתי אף כי יוני הוא לא הכרח להמול׃,Hebrew
מפני אחי השקר הנכנסים בסתר בתוכנו אשר באו לרגל את חרותנו אשר לנו בישוע המשיח למען העבידנו׃,Hebrew
אשר לא סרנו למשמעתם אף לא שעה אחת למען אשר תעמד בקרבכם אמתה של הבשורה׃,Hebrew
ומאת הנחשבים להיות מה יהיו מי שיהיו אינני חושש לזה כי האלהים לא ישא פני איש לי לא הוסיפו החשובים מאומה׃,Hebrew
ותהי להפך בראותם כי הפקדה לי הבשורה אל הערלים כמו שהפקד כיפא אל המולים׃,Hebrew
כי הפעל בכיפא לשלחו אל המולים הוא פעל גם בי לשלחני אל הגוים׃,Hebrew
וכאשר ידעו יעקב וכיפא ויוחנן הנחשבים לעמודים את החסד הנתן לי נתנו לי ולבר נבא את יד ימינם ונאות כי נלך אנחנו לגוים והמה למולים׃,Hebrew
רק שנזכר את האביונים אשר גם שקדתי לעשותה׃,Hebrew
וכאשר בא כיפא לאנטיוכיא הוכחתי אל פניו דרכו מפני שהיה בו אשם׃,Hebrew
כי לפני בא אנשים מאת יעקב היה אכל עם הגוים יחדו וכבאם היה מתרחק ופורש מהם מיראתו את בני המילה׃,Hebrew
ויכחשו עמו גם שאר היהודים עד כי בר נבא גם הוא נדח אחרי כחשם׃,Hebrew
אכן בראותו את אשר לא ישרו לכת כאמתה של הבשורה אמרתי אל כיפא בפני כל אם אתה היהודי תתנהג כנכרי ולא כיהודי למה תכריח את הגוים להתנהג כיהודים׃,Hebrew
הן מזרע היהודים אנחנו ולא חטאים מן הגוים׃,Hebrew
ומדעתנו כי לא יצדק אדם מתוך מעשי התורה כי אם באמונת ישוע המשיח גם אנחנו האמנו במשיח ישוע למען נצדק מאמונת המשיח ולא ממעשי התורה כי ממעשי התורה לא יצדק כל בשר׃,Hebrew
ואם בבקשנו להצדק במשיח נמצא גם אנחנו חטאים הנה המשיח משרת החטא חלילה׃,Hebrew
כי אם אשוב ואבנה את מה שסתרתי אני עשה את עצמי פשע׃,Hebrew
כי מתי אני לתורה על ידי התורה למען אחיה לאלהים׃,Hebrew
עם המשיח נצלבתי ואין עוד אנכי החי כי אם המשיח הוא חי בקרבי ואשר אני חי עתה בבשר אחיה באמונת בן אלהים אשר אהבני ויתן את נפשו בעדי׃,Hebrew
לא אמאס את חסד האלהים כי אלו תהיה על ידי התורה צדקה הנה חנם מת המשיח׃,Hebrew
אהה גלטים חסרי דעת מי התעה אתכם בכשפיו משמע את האמת אחרי אשר ציר בתוככם ישוע המשיח הצלוב לנגד עיניכם׃,Hebrew
זאת לבד חפצתי ללמד מכם האם ממעשי התורה קבלתם את הרוח או משמועת האמונה׃,Hebrew
האתם סכלים כל כך אשר החלותם ברוח ועתה תכלו בבשר׃,Hebrew
הכזאת סבלתם לריק אם אמנם אך לריק׃,Hebrew
הנה המפיק לכם את הרוח ופעל בכם גבורות הכי ממעשי התורה הוא עשה אלה או משמועת האמונה׃,Hebrew
כאשר האמין אברהם באלהים ותחשב לו לצדקה׃,Hebrew
דעו אפוא כי בני האמונה בני אברהם המה׃,Hebrew
והמקרא בראתו מראש כי האלהים יצדיק את הגוים מתוך האמונה קדם לבשר את אברהם לאמר ונברכו בך כל הגוים׃,Hebrew
על כן בני האמונה יתברכו עם אברהם המאמין׃,Hebrew
כי בני מעשי התורה תחת הקללה המה שנאמר ארור אשר לא יקים את כל הדברים הכתובים בספר התורה לעשות אותם׃,Hebrew
וגלוי הוא כי על ידי התורה לא יצדק האדם לפני האלהים כי צדיק באמונתו יחיה׃,Hebrew
והתורה איננה מן האמונה כי אם אשר יעשה אתם האדם וחי בהם׃,Hebrew
המשיח פדנו מקללת התורה בהיותו לקללה בעדנו שנאמר קללת אלהים תלוי׃,Hebrew
למען אשר תבא ברכת אברהם במשיח ישוע על הגוים למען אשר נשא את הבטחת הרוח על ידי האמונה׃,Hebrew
אחי לפי דרך אדם אדבר אפלו דיתיקי של בן אדם אם מקימת היא לא יפרנה איש גם לא יוסיף עליה דבר׃,Hebrew
והנה לאברהם נאמרו ההבטחות ולזרעו ולא אמר ולזרעיך כאלו לרבים אלא כאלו ליחיד ולזרעך והוא המשיח׃,Hebrew
וזאת אני אמר כי דיתיקי אשר קימה האלהים מאז לימות המשיח לא תוכל התורה אשר באה אחרי ארבע מאות ושלשים שנה להפר אותה ולבטל את ההבטחה׃,Hebrew
כי אם תבוא הנחלה מתוך התורה לא תבוא עוד מתוך ההבטחה אבל את אברהם חנן האלהים על ידי הבטחה׃,Hebrew
אם כן התורה מה היא מפני הפשעים נוספה עד כי יבוא הזרע אשר לו ההבטחה ותושם התורה על ידי המלאכים וביד סרסר׃,Hebrew
והסרסר לא של אחד הוא אך האלהים הוא אחד׃,Hebrew
ועתה הכי התורה סתרת את הבטחות האלהים חלילה כי אלו נתנה תורה אשר בכחה להחיות אז באמת היתה הצדקה על ידי התורה׃,Hebrew
אבל הכתוב סגר את הכל ביד החטא למען תנתן ההבטחה אל המאמינים באמונת ישוע המשיח׃,Hebrew
לפני בוא האמונה היינו סגורים ונשמרים תחת התורה אלי האמונה העתידה להגלות׃,Hebrew
ובכן התורה היתה אמנת אותנו אל המשיח למען נצדק על ידי האמונה׃,Hebrew
אבל עתה אחרי אשר באה האמונה אין אנחנו עוד תחת יד האמן׃,Hebrew
כי כלכם בני אלהים אתם על ידי האמונה במשיח ישוע׃,Hebrew
כי כלכם אשר נטבלתם למשיח לבשתם את המשיח׃,Hebrew
ואין עוד לא יהודי ולא יוני לא עבד ולא בן חורין לא זכר ולא נקבה כי אתם כלכם אחד במשיח ישוע׃,Hebrew
ואם אתם למשיח הנכם זרע אברהם ונחלים כפי ההבטחה׃,Hebrew
ואני אמר היורש כל עת היותו קטן אין הבדל בינו ובין העבד אף אם הוא אדון הכל׃,Hebrew
אלא הוא תחת יד אמנים ופקידי הבית עד לזמן המיעד לו מאת אביו׃,Hebrew
ככה גם אנחנו בעוד היותנו קטנים היינו משעבדים ליסדות העולם׃,Hebrew
ובמלאת העת שלח האלהים את בנו אשר נולד מאשה ונתן תחת יד התורה׃,Hebrew
לפדות את אשר היו תחת יד התורה למען נקבל את משפט הבנים׃,Hebrew
ויען כי בנים אתם שלח האלהים בלבבכם את רוח בנו הקורא אבא אבינו׃,Hebrew
לכן אינך עוד עבד כי אם בן ואם בן אתה הנך גם יורש האלהים על ידי המשיח׃,Hebrew
הן לפנים באין דעת אלהים הייתם עבדים את אשר בעצמותם אינם אלהים׃,Hebrew
ועתה אחרי ידעתם את האלהים ויותר אחרי שנודעתם לאלהים איך תשובו אל היסדות הרפים והדלים ההם אשר תרצו להכנע להם מחדש׃,Hebrew
ימים אתם שמרים וחדשים ומועדים ושנים׃,Hebrew
מתירא אני פן לריק עמלתי בכם׃,Hebrew
היו נא כמוני כי גם אני כמוכם מתחנן אני לכם אחי לא הרעתם לי מאומה׃,Hebrew
אתם ידעתם אשר בחלשת בשרי בשרתי לכם את הבשורה לראשונה׃,Hebrew
ואתם לא בזיתם את נסיוני אשר נסיתי בבשרי ולא געלתם אתו כי אם קבלתם אתי כמלאך אלהים כמשיח ישוע׃,Hebrew
ועתה איה אשרכם כי מעיד אני עליכם אשר אם יכלתם הייתם עקרים את עיניכם לתתן לי׃,Hebrew
ועתה הנהייתי לכם לאיב בדברי אמת אליכם׃,Hebrew
אינם מקנאים לכם לטובה כי חפצם להפריד אתכם מעלינו למען תהיו מקנאים להם׃,Hebrew
אבל טוב לקנא תמיד לטובה ולא לבד בהיותו אצלכם׃,Hebrew
בני אשר אני מחולל שנית עד כי יוצר בכם המשיח׃,Hebrew
אמנה חפצתי להיות עתה אצלכם לשנות את קול דברי כי נבוך אני בכם׃,Hebrew
אמרו לי אתם החפצים להיות משעבדים לתורה הלא שמעתם את התורה׃,Hebrew
כי כתוב שהיו לאברהם שני בנים האחד מן האמה והשני מן החפשיה׃,Hebrew
ואשר לאמה הוא נולד לפי הבשר ואשר לחפשיה על פי ההבטחה׃,Hebrew
והדברים הם לרמז כי שתי הבריתות הנה האחת מן הר סיני היולדת לעבדות והיא הגר׃,Hebrew
כי הגר סיני הר בערב הוא והוא כנגד ירושלים של עתה כי היא בעבדות עם בניה׃,Hebrew
אבל ירושלים של מעלה היא חפשיה והיא אם כלנו׃,Hebrew
כי כתוב רני עקרה לא ילדה פצחי רנה וצהלי לא חלה כי רבים בני שוממה מבני בעולה׃,Hebrew
ואנחנו אחי הננו כיצחק בני ההבטחה׃,Hebrew
וכאשר הנולד לפי הבשר אז היה רדף את הנולד לפי הרוח כן הוא גם עתה׃,Hebrew
אבל הכתוב מה הוא אמר גרש האמה ואת בנה כי לא יירש בן האמה עם בן החפשיה׃,Hebrew
על כן אחי לא בני האמה אנחנו כי אם בני החפשיה׃,Hebrew
ועתה עמדו נא בחרות אשר שחרר אתנו המשיח ואל תשובו להלכד בעל העבדות׃,Hebrew
הנה אני פולוס אמר לכם כי אם תמולו לא יועיל לכם המשיח׃,Hebrew
ומעיד אני עוד הפעם בכל איש אשר ימול כי מחיב הוא לשמר את כל התורה׃,Hebrew
נגזרתם מן המשיח אתם המצטדקים בתורה נפלתם מן החסד׃,Hebrew
כי אנחנו ברוח ניחל מתוך האמונה לתקות הצדקה׃,Hebrew
כי במשיח איננה נחשבת לא המילה ולא הערלה כי אם האמונה הפעלת באהבה׃,Hebrew
היטבתם לרוץ מי חשך אתכם משמע אל האמת׃,Hebrew
הפתוי הזה איננו מאת הקרא אתכם׃,Hebrew
מעט שאר מחמץ הוא את כל העסה׃,Hebrew
מבטח אני בכם באדון שלא תהיה רוח אחרת עמכם והעכר אתכם ישא את עונו יהיה מי שיהיה׃,Hebrew
ואני אחי אם אכריז עוד המילה על מה אהיה נרדף הלא אז מבטל מכשול הצלב׃,Hebrew
מי יתן ויכרתו המדיחים אתכם׃,Hebrew
כי אתם אחי לחרות נקראתם ובלבד שלא תהיה החרות תאנה לבשר אלא שתעבדו איש את רעהו באהבה׃,Hebrew
כי כל התורה כלולה במצוה אחת והיא ואהבת לרעך כמוך׃,Hebrew
אבל אם תנשכו ותאכלו איש את אחיו ראו פן תכלו איש על ידי רעהו׃,Hebrew
והנני אמר התהלכו ברוח ולא תמלאו את תאות הבשר׃,Hebrew
כי הבשר מתאוה הפך מן הרוח והרוח הפך מן הבשר ושניהם מתקוממים זה לזה עד שלא תוכלו לעשות את אשר תחפצו׃,Hebrew
ואם תנהגו על ידי הרוח אז אינכם תחת התורה׃,Hebrew
וגלוים הם פעלי הבשר אשר הם נאוף זנות טמאה וזמה׃,Hebrew
עבודת אלילים וכשוף איבות ומצות וקנאה ורגז מריבות מחלקות וכתות׃,Hebrew
צרות עין ושפיכות דמים ושרון וזוללות ודומיהן אשר אמר עליהן כמו שאמרתי כבר כי עשי אלה לא ינחלו מלכות האלהים׃,Hebrew
ופרי הרוח אהבה שמחה ושלום ארך רוח ונדיבות וחסד ואמונה׃,Hebrew
וענוה ופרישות אין תורה לנגד עשי אלה׃,Hebrew
ואשר הם למשיח צלבו את בשרם עם כל תשוקתיו ותאותיו׃,Hebrew
אם נחיה ברוח נתהלכה גם ברוח׃,Hebrew
ולא נרדף אחרי כבוד שוא להכעיס איש את רעהו ולקנא איש את רעהו׃,Hebrew
אחי גם כי יתפש איש מכם בעברה אתם אנשי הרוח תקימהו ברוח ענוה והשמר לנפשך פן תבא לידי נסיון גם אתה׃,Hebrew
שאו איש את משא רעהו בזאת תמלאו את תורת המשיח׃,Hebrew
כי החשב את עצמו להיות מה ואיננו מאומה את נפשו הוא מרמה׃,Hebrew
אבל יבחן כל איש את מעשהו ואז לו לבדו תהיה תהלתו ולא לנגד אחר׃,Hebrew
כי כל איש את משאו ישא׃,Hebrew
המלמד בדבר יחלק מכל טובו למלמדהו׃,Hebrew
אל תתעו לא יתן אלהים להתל בו כי מה שזרע האדם אתו יקצר׃,Hebrew
הזרע בבשרו יקצר כליון משברו והזרע ברוח יקצר מן הרוח חיי עולם׃,Hebrew
ואנחנו בעשות הטוב אל נחת כי נקצר בעתו אם לא נרפה׃,Hebrew
לכן כאשר העת בידנו נעשה נא את הטוב עם כל אדם וביותר עם בני אמונתנו׃,Hebrew
ראו נא מה גדול המכתב אשר כתבתי אליכם בידי׃,Hebrew
החפצים להתהדר בבשר מכריחים אתכם להמול רק למען לא ירדפו על צלב המשיח׃,Hebrew
כי גם הם הנמולים אינם שמרים את התורה אלא רצונם שתמולו למען יתהללו בבשרכם׃,Hebrew
ואנכי חלילה מהתהלל זולתי בצלב אדנינו ישוע המשיח אשר בו העולם נצלב לי ואני נצלב לעולם׃,Hebrew
כי במשיח ישוע גם המילה גם הערלה אינן נחשבות כי אם בריאה חדשה׃,Hebrew
וכל המהלכים כפי השורה הזאת שלום ורחמים עליהם ועל ישראל אשר לאלהים׃,Hebrew
מעתה איש אל ילאני עוד כי את חבורות האדון ישוע אני נשא בגויתי׃,Hebrew
חסד ישוע המשיח אדנינו יהי עם רוחכם אחי אמן׃,Hebrew
פולוס שליח ישוע המשיח ברצון אלהים אל הקדשים הנמצאים באפסוס ומאמינים במשיח ישוע׃,Hebrew
חסד לכם ושלום מאת האלהים אבינו ואדנינו ישוע המשיח׃,Hebrew
ברוך הוא האלהים ואבי אדנינו ישוע המשיח אשר ברכנו בכל ברכת רוח במרומים במשיח׃,Hebrew
כאשר בחר אתנו בו לפני מוסדות תבל להיות קדשים ותמימים לפניו באהבה׃,Hebrew
יעדנו לו לבנים על ידי ישוע המשיח כחפץ רצונו׃,Hebrew
לתהלת כבוד חסדו אשר נתן אתנו בידידו׃,Hebrew
אשר בו לנו הפדיום בדמו וסליחת הפשעים כרב חסדו׃,Hebrew
אשר השפיעו עלינו בכל חכמה והשכל׃,Hebrew
והודיענו את סוד רצונו כעצתו היעוצה בו׃,Hebrew
על דבר הנהגתו במלאת העתים לקבץ את הכל תחת המשיח הן מה שבשמים הן מה שבארץ׃,Hebrew
אשר גם לקחנו בו נחלתנו אנחנו המיעדים לה מאז במחשבת פעל הכל כעצת חפצו׃,Hebrew
להיותנו לתהלת כבודו אנחנו אשר יחלנו אל המשיח מאז׃,Hebrew
ואשר גם אתם נטועים בו אחרי שמעכם דבר האמת את בשורת ישועתכם ואשר בו כשהאמנתם גם נחתמתם ברוח ההבטחה רוח הקדש׃,Hebrew
כי זה ערבון ירשתנו לפדות לו עם סגלה לתהלת כבודו׃,Hebrew
בעבור זאת גם אנכי אחרי שמעי אמונתכם באדנינו ישוע והאהבה אשר אהבתם את כל הקדשים׃,Hebrew
לא אחדל מהודות בעבורכם בהזכירי אתכם בתפלתי׃,Hebrew
כי יתן לכם אלהי אדנינו ישוע המשיח אבי הכבוד את רוח החכמה והחזון לדעת אתו׃,Hebrew
ויאר עיני לבבכם למען תדעו אי זו היא תוחלת קריאתו ואי זה הוא עשר כבוד נחלתו בקדשים׃,Hebrew
ואי זה הוא יתרון גדלת גבורתו בנו המאמינים כפי פעלת עצת כחו׃,Hebrew
אשר פעל במשיח בהעיר אתו מן המתים ויושיבנו לימינו במרומים׃,Hebrew
ממעל לכל שררה ושלטן וגבורה וממשלה וכל הנקרא בשם לא לבד בעולם הזה כי אם גם בעולם הבא׃,Hebrew
וישת כל תחת רגליו ויתן אתו לראש על הכל אל העדה׃,Hebrew
אשר היא גופו מלוא הממלא את הכל בכל׃,Hebrew
גם אתכם המתים לפנים בפשעיכם וחטאתיכם׃,Hebrew
אשר התהלכתם בהם לפי דור העולם הזה כרצון שר ממשלת האויר והוא הרוח הפעל כעת בבני המרי׃,Hebrew
וגם אנחנו כלנו בתוכם הלכנו לפנים בתאות הבשר לעשות חפצי בשרנו ומחשבותינו ונהי אך בני רגז בטבענו כאשר בני אדם׃,Hebrew
אבל האלהים המלא רחמים ברב אהבתו אשר אהב אתנו׃,Hebrew
אחרי היותנו מתים בפשעים החינו עם המשיח בחסד נושעתם׃,Hebrew
ויעירנו אתו אף הושיבנו במרומים במשיח ישוע׃,Hebrew
להראות בדרות הבאים את גדלת עשר חסדו בטובתו עלינו במשיח ישוע׃,Hebrew
כי בחסד נושעתם על ידי האמונה ולא מידכם היתה זאת כי מתת אלהים היא׃,Hebrew
לא מתוך המעשים שלא יתהלל איש׃,Hebrew
כי פעל אלהים אנחנו נבראים במשיח ישוע למעשים טובים אשר הכין האלהים מקדם למען נתהלך בהם׃,Hebrew
על כן זכרו כי אתם הגוים בבשר הנקראים ערלים בפי הנקראים בני המילה שהיא מעשה ידים בבשר׃,Hebrew
כי אתם בעת ההיא הייתם בלי משיח מוזרים לעדת ישראל ונכרים לבריתות ההבטחה באין תקוה ובאין לכם אלהים בעולם׃,Hebrew
ועתה בישוע המשיח אתם הרחוקים מאז הייתם קרובים בדם המשיח׃,Hebrew
כי הוא שלומנו אשר עשה השנים לאחד והרס מחיצת הגדר׃,Hebrew
בבטלו האיבה בבשרו את תורת המצות בגזרותיהן לברא בנפשו את השנים לאיש אחד חדש ויעש שלום׃,Hebrew
וירצה את שניהם בגוף אחד לאלהים על ידי צליבתו בהמיתו בנפשו את האיבה׃,Hebrew
ויבא ויבשר שלום לכם הרחוקים והקרובים׃,Hebrew
כי על ידו יש לשנינו מבוא ברוח אחד אל אבינו׃,Hebrew
לכן אינכם עוד גרים ותושבים כי אתם בני עיר אחת עם הקדשים ובני בית אלהים׃,Hebrew
בנוים על יסוד השליחים והנביאים וישוע המשיח הוא אבן הפנה׃,Hebrew
אשר חבר בו יחד הבנין כלו עדי יגבה להיכל קדש ליהוה׃,Hebrew
ובו נבנים גם אתם להיות משכן אלהים ברוח׃,Hebrew
בעבור זאת אני פולוס אסיר המשיח למענכם הגוים׃,Hebrew
כי אמנם שמעתם הנהגת חסד האלהים אשר נתן לי אליכם׃,Hebrew
כי בחזון גלה לי הסוד אשר למעלה כתבתי לכם במעט׃,Hebrew
ובקראכם תוכלו להכיר בזאת את בינתי בסוד המשיח׃,Hebrew
אשר בדורת הראשנים לא נודע לבני אדם כאשר נגלה עתה לשליחיו הקדשים ולנביאיו ברוח׃,Hebrew
להיות הגוים גם הם בני ירשתו וגוף אחד אתו וחברי הבטחתו במשיח על ידי הבשרה׃,Hebrew
אשר הייתי לה למשרת במתנת חסד אלהים הנתונה לי כפי פעלת גבורתו׃,Hebrew
לי צעיר הצעירים שבכל הקדשים נתן החסד הזה לבשר בגוים את עשר המשיח אשר לא יחקר׃,Hebrew
ולהאיר עיני כל מה היא הנהגת הסוד הנסתר מדרת עולם באלהים יוצר הכל על ידי ישוע המשיח׃,Hebrew
למען אשר תודע עתה על ידי העדה לשרים לשליטים אשר במרומים חכמת אלהים המפליאה דתכיה׃,Hebrew
על פי עצת עולמים אשר יעץ במשיח ישוע אדנינו׃,Hebrew
אשר פתחון פינו ממנו וקרבתנו בבטחה על יד אמונתו׃,Hebrew
בעבור זאת אבקש שלא תחתו בצרותי למענכם יען כי היא תפארתכם׃,Hebrew
על כן אכרעה על ברכי לאבי אדנינו ישוע המשיח׃,Hebrew
אשר נקרא על שמו כל בית אבות שבשמים ושבארץ׃,Hebrew
לתת לכם לפי עשר כבודו להתחזק בגבורה על ידי רוחו לאדם הפנימי׃,Hebrew
שישכן המשיח בלבבכם באמונה והייתם משרשים ומיסדים באהבה׃,Hebrew
למען תוכלו להשיג עם כל הקדשים מה הוא הרחב והארך והעמק והגבה׃,Hebrew
וידעתם את אהבת המשיח הנעלה על כל דעת ונמלאתם את כל מלוא האלהים׃,Hebrew
ולו אשר יכל להרבות גמוליו עלינו יותר מכל משאלותינו ומחשבותינו לפי הכח הפעל בקרבנו׃,Hebrew
לו הכבוד בקרב הקהל במשיח ישוע לדר ודר עד עולמי עולמים אמן׃,Hebrew
לכן אזהירכם אני האסור באדון להתהלך כאשר יאתה למשמרתכם אשר נקראתם לה׃,Hebrew
בכל נמיכות וענוה ובארך רוח לשאת איש את רעהו באהבה׃,Hebrew
ושקדו לשמר את אחדות הרוח באגדת השלום׃,Hebrew
גוף אחד ורוח אחד כאשר גם נקראתם בתקות משמרתכם האחת׃,Hebrew
אדון אחד אמונה אחת טבילה אחת׃,Hebrew
אל ואב אחד לכל שהוא על כל ובכל ובתוך כלכם׃,Hebrew
אבל לכל אחד ואחד ממנו נתן החסד כמדת מתנת המשיח׃,Hebrew
על כן הוא אומר עלה למרום שבה שבי ויתן מתנות לאדם׃,Hebrew
ועלה שאמר מה הוא אם לא שירד ירד מקדם לתחתיות ארץ׃,Hebrew
הירד הוא אשר גם עלה למעלה מכל השמים למען ימלא את הכל׃,Hebrew
והוא נתן את אלה שליחים ואת אלה נביאים ואת אלה מבשרים ואת אלה רעים ומלמדים׃,Hebrew
להשלים את הקדשים למעשה העבודה לבנין גוף המשיח׃,Hebrew
עד כי נגיע כלנו לאחדות האמונה ודעת בן האלהים כאיש אחד שלם לשעור קומת מלוא המשיח׃,Hebrew
ולא נהיה עוד ילדים נגרשים ונדפים בכל רוח הלמוד בתרמית בני אדם ומקשותם אשר שתו להתעות׃,Hebrew
כי אם נדבר האמת באהבה ונגדלה בכל דבר לו למשיח שהוא הראש׃,Hebrew
אשר ממנו כל הגוף בהיותו מרכב ומדבק בכל חבור השמוש כפי מדת הפעלה הנתונה לכל אבר ואבר ירבה ויגדל להשלמת בנינו באהבה׃,Hebrew
והנה זאת אני אמר ומעיד באדון כי מעתה לא תלכו עוד כיתר הגוים ההלכים בהבלי שכלם׃,Hebrew
חשכי הדעת ומוזרים לחיי אלהים מפני אולתם אשר בהם כי טח מהשכיל לבבם׃,Hebrew
אשר השמינו ויתנו את נפשם לזמה לעשות כל תועבה באהבת הבצע׃,Hebrew
ואתם לא כן למדתם את המשיח׃,Hebrew
אם אמנם אתו שמעתם ובו למדתם כפי האמת בישוע׃,Hebrew
אשר תסורו מדרכיכם הראשנים ותפשטו את האדם הישן הנשחת בתאות התרמית׃,Hebrew
ותתחדשו ברוח שכלכם׃,Hebrew
ותלבשו את האדם החדש הנברא כדמות אלהים בצדקה וקדשת האמת׃,Hebrew
על כן הסירו מכם את השקר ודברו אמת איש את רעהו כי אברים כלנו יחד איש לאיש׃,Hebrew
רגזו ואל תחטאו אל תשקע החמה על רגזכם׃,Hebrew
גם לא תתנו מקום לשטן׃,Hebrew
מי שגנב אל יסף לגנב כי אם ייגע ובידיו יעשה את הטוב למען יהיה לו לתת לאיש מחסור׃,Hebrew
כל דבר נבול לא יצא מפיכם כי אם הטוב והמועיל לבנות לפי הצרך למען יתן חן לשמעיו׃,Hebrew
ולא תעצבו את רוח הקדש של אלהים אשר נחתמתם בו אל יום הגאלה׃,Hebrew
כל מרירות וחמה ורגז וצעקה וגדוף תסירו מכם עם כל הרשעה׃,Hebrew
והיו טובים איש אל רעהו ורחמנים וסלחים איש לאחיו כאשר סלח לכם האלהים במשיח׃,Hebrew
לכן לכו בדרך האלהים כבנים חביבים׃,Hebrew
והתהלכו באהבה כאשר גם המשיח אהב אתנו והקריב את נפשו בעדנו לקרבן וזבח לאלהים לריח ניחוח׃,Hebrew
אבל זנות וכל טמאה ואהבת בצע בל יזכר ביניכם כאשר נאוה לקדשים׃,Hebrew
גם לא נבול פה ודברי סכלות ולעג אשר לא כהגן כי אם קול תודה׃,Hebrew
כי זאת ידע תדעו כי כל זנה וטמא ואהב בצע שהוא עבד אלילים אין לו חלק ונחלה במלכות המשיח והאלהים׃,Hebrew
אל ישיא איש אתכם בדברי ריק כי בגלל אלה חרון אלהים בא על בני המרי׃,Hebrew
על כן אל יהי חלקכם עמהם׃,Hebrew
כי מלפנים הייתם חשך ועתה הנכם אור באדנינו התהלכו נא כבני אור׃,Hebrew
כי פרי הרוח כל מעשי חסד וצדק ואמת׃,Hebrew
ובחנו מה הוא רצוי בעיני אדנינו׃,Hebrew
ואל תשתתפו עם מעשי החשך אשר לא יעשו פרי כי אם הוכח תוכיחו אותם׃,Hebrew
כי מה שהם עשים בסתר חרפה היא אך לספר׃,Hebrew
אבל כל זאת יגלה כשיוכח על ידי האור כי כל הנגלה אור הוא׃,Hebrew
על כן הוא אומר עורה הישן וקומה מן המתים ויאר לך המשיח׃,Hebrew
ועתה ראו והזהרו להתהלך לא ככסילים כי אם כחכמים׃,Hebrew
מוקירים העת כי הימים רעים המה׃,Hebrew
על כן אל תהיו חסרי דעת כי אם מבינים לדעת מה הוא רצון אדנינו׃,Hebrew
ואל תשתכרו מיין המביא לידי פריצות כי אם המלאו ברוח׃,Hebrew
ושיחו איש לרעהו בתהלות ותשבחות ושירות רוחניות שירו וזמרו לאדני בלבבכם׃,Hebrew
והודו בכל עת על הכל לאלהים אבינו בשם אדנינו ישוע המשיח׃,Hebrew
הכנעו איש לאחיו ביראת אלהים׃,Hebrew
הנשים הכנענה לבעליכן כמו לאדנינו׃,Hebrew
כי האיש הוא ראש האשה כאשר המשיח הוא ראש העדה והוא מושיע של הגוף׃,Hebrew
אבל כאשר תכנע העדה למשיח ככה גם הנשים לבעליהן בכל דבר׃,Hebrew
האנשים אהבו את נשיכם כאשר גם המשיח אהב את העדה ויתן את נפשו בעדה׃,Hebrew
למען קדשה בדברו אחרי אשר טהרה ברחיצת המים׃,Hebrew
להקימה בכבוד לו לעדה אשר אין בה כתם וקמט וכדומה כי אם למען תהיה קדושה ותמימה׃,Hebrew
כן האנשים חיבים לאהב את נשיהם כגופם כי האהב את אשתו אהב את עצמו׃,Hebrew
כי מעולם לא שנא איש את בשרו כי אם זן ומכלכל אתו כאשר גם האדון את עדתו׃,Hebrew
כי אברי גופו אנחנו משברו ומעצמיו׃,Hebrew
על כן יעזב איש את אביו ואת אמו ודבק באשתו והיו שניהם לבשר אחד׃,Hebrew
גדול הסוד הזה ואני מפרש אתו על המשיח ועל עדתו׃,Hebrew
ואולם גם אתם כל איש מכם יאהב את אשתו כנפשו והאשה היא תזהר ותירא את בעלה׃,Hebrew
שמעו בנים אל הוריכם באדנינו כי ארח ישר הוא׃,Hebrew
כבד את אביך ואת אמך זאת היא המצוה הראשונה אשר לה ההבטחה׃,Hebrew
למען ייטב לך ולמען יאריכן ימיך על האדמה׃,Hebrew
ואתם האבות אל תכעיסו את בניכם אך גדלום במוסר אדנינו ובתוכחתו׃,Hebrew
שמעו עבדים אל אדניכם לפי הבשר ביראה ורתת ובתם לבבכם כמו למשיח׃,Hebrew
לא בעבדת מראה העין כמבקשי חן בני אדם כי אם כעבדי המשיח עשים רצון האלהים בכל נפשם׃,Hebrew
ועבדים בנפש חפצה את האדון ולא בני אדם׃,Hebrew
וידעתם כי כל דבר טוב אשר עשה האדם ישלמנו לו אדנינו אם עבד הוא או בן חורין׃,Hebrew
ואתם האדנים ככה תעשו גם להם חדלו מגער בם וידעתם כי גם עליכם יש אדון בשמים ואין לפניו משא פנים׃,Hebrew
סוף דבר אחי חזקו באדנינו ובעז גבורתו׃,Hebrew
לבשו כלי נשק אלהים למען תוכלו עמד נגד נכלי השטן׃,Hebrew
כי לא עם בשר ודם מלחמתנו כי עם שרים ושליטים עם המשלים בחשכת העולם הזה עם הרוחות הרעות אשר במרומים׃,Hebrew
על כן אחזו בכלי נשק אלהים למען תוכלו לקום ביום הרע ולמלא צבאכם ולעמוד׃,Hebrew
עמדו נא חגורי מתנים באמת ומלבשים בשריון הצדק׃,Hebrew
ורגליכם מנעלות להיותכם מוכנים לבשורת השלום׃,Hebrew
ועל כל אלה תפשו את מגן האמונה אשר תוכלו לכבות בו את חצי הרשע הבערים׃,Hebrew
וקחו את כובע הישועה וחרב הרוח שהיא דבר האלהים׃,Hebrew
והתפללו תמיד בכל עת בתפלה ותחנונים ברוח ושקדו והתאמצו על זאת להעתיר תמיד בעד כל הקדשים׃,Hebrew
וגם בעדי למען ינתן לי הדבר בפתחי פי להגיד בבטחון את סוד הבשורה אשר אנכי ציר לה במוסרות׃,Hebrew
למען אדבר בה בבטחה כאשר מטל עלי לדבר׃,Hebrew
ולמען אשר תדעו גם אתם את קרתי ואת מעשי הנה את הכל יודיע אתכם טוכיקוס האח החביב והמשרת הנאמן באדנינו׃,Hebrew
אשר לזאת שלחתיהו אליכם למען תדעו את קרתינו ולמען ינחם את לבבכם׃,Hebrew
השלום לאחים והאהבה עם האמונה מאת האלהים האב ומאת האדון ישוע המשיח׃,Hebrew
החסד עם כל האהבים את אדנינו ישוע המשיח באהבה אשר לא תכלה אמן׃,Hebrew
פולוס וטימותיוס עבדי המשיח ישוע אל כל הקדשים במשיח ישוע אשר הם בפילפי עם הפקידים והשמשים׃,Hebrew
חסד לכם ושלום מאת האלהים אבינו ואדנינו ישוע המשיח׃,Hebrew
אודה לאלהי מדי זכרי אתכם׃,Hebrew
ותמיד בכל תפלותי אתחנן בשמחה בעד כלכם׃,Hebrew
על התחברותכם אל הבשורה למן היום הראשון ועד הנה׃,Hebrew
ובטח אני כי המתחיל בכם המעשה הטוב גם יגמרנו עד יום ישוע המשיח׃,Hebrew
כאשר ראוי לי לחשב ככה על כלכם בעבור שאתי אתכם בלבבי במוסרי ובהצדיקי ובחזקי את הבשורה באשר כלכם חברי בחסד׃,Hebrew
כי האלהים לי לעד אשר לכלכם נכספתי באהבת ישוע המשיח׃,Hebrew
ועל זאת מתפלל אנכי כי תרבה ותגדל אהבתכם בהשכל ובכל דעת׃,Hebrew
למען תבחנו את המבחרות והייתם זכים ובלי מכשול עד יום המשיח׃,Hebrew
מלאים פרי הצדקה על ידי ישוע המשיח לכבוד אלהים ותהלתו׃,Hebrew
והנני מודיע אתכם אחי כי אשר מצאתני היתה אך ליתרון הבשורה׃,Hebrew
עד אשר נגלו מוסרותי במשיח בכל שער המלך ולכל הנשארים׃,Hebrew
ורב האחים באדנינו הוסיפו אמץ במוסרותי והתחזקו יותר בלבבם לדבר את הדבר בלי פחד׃,Hebrew
הן יש מגידים את המשיח מקנאה וריב ויש מגידים בכונה טובה׃,Hebrew
אלה ממריבה מגידים את המשיח לא בלב טהור כי חשבים להוסיף צרה על מוסרי׃,Hebrew
ואלה מאהבה באשר הם ידעים כי נתון אנכי להצדיק את הבשורה׃,Hebrew
אך מה בכך הלא בכל אופן אם בעלילה או באמת יגד המשיח ואני הנני שמח בזאת וגם אשמח׃,Hebrew
כי יודע אני שתהיה לי זאת לישועה בתפלתכם ובעזרת רוח ישוע המשיח׃,Hebrew
ואוחיל ואקוה שלא אבוש בכל דבר כי אם בכל בטחון כאשר מאז כן גם עתה יתגדל המשיח בגופי אם בחיי אם במותי׃,Hebrew
כי המשיח הוא חיי והמות רוח לי׃,Hebrew
אולם אם לחיות בבשר עוד יוסיף לי פרי עמלי אין לי להגיד במה אבחר׃,Hebrew
כי משוך אני מן השנים נפשי אותה להפטר ולהיות עם המשיח כי זה המבחר׃,Hebrew
אבל לעמד עוד בבשר צריך יתר בעבורכם׃,Hebrew
ואני בטח וידע כי אותר ואעמד עם כלכם יחד לאמץ אתכם ולהגדיל שמחת אמונתכם׃,Hebrew
למען תרבה על ידי תהלתכם במשיח ישוע בשובי לבוא אליכם׃,Hebrew
רק חתנהגו כראוי לבשורת המשיח למען אשמע עליכם אם בבואי לראותכם אם בהיותי רחוק כי קימים אתם ברוח אחת ועזרים אתי בנפש אחת להלחם בעד אמונת הבשורה׃,Hebrew
ואינכם חרדים מאומה מפני המתקוממים אשר זאת להם אות לאבדם ולכם לישועתכם ומאת האלהים היא׃,Hebrew
כי נתן לכם בעד המשיח לא לבד להאמין בו כי אם גם להתענות בעדו׃,Hebrew
כי גם לכם המלחמה אשר ראיתם בי ואשר עתה שמעים אתם עלי׃,Hebrew
לכן אם יש תוכחה במשיח אם תנחומות האהבה אם התחברות הרוח אם רחמים וחמלה׃,Hebrew
השלימו נא את שמחתי בהיות לכם לב אחד ואהבה אחת ונפש אחת ורצון אחד׃,Hebrew
ולא תעשו דבר בדרך מריבה או כבוד שוא כי אם בשפלות רוח תחשבו איש את רעהו יותר מעצמו׃,Hebrew
כל אחד אל ידאג לאשר לו לבדו כי אם גם לאשר לחברו׃,Hebrew
כי הרוח ההיא אשר היתה במשיח תהי גם בכם׃,Hebrew
אשר אף כי היה בדמות האלהים לא חשב לו לשלל היותו שוה לאלהים׃,Hebrew
כי אם הפשיט את עצמו וילבש דמות עבד וידמה לבני אדם וימצא בתכונתו כבן אדם׃,Hebrew
וישפל את נפשו ויכנע עד מות עד מיתת הצליבה׃,Hebrew
על כן גם האלהים הגביהו מאד ויתן לו שם נעלה על כל שם׃,Hebrew
למען אשר בשם ישוע תכרע כל ברך אשר בשמים ובארץ ומתחת לארץ׃,Hebrew
וכל לשון תודה כי אדון הוא ישוע המשיח לכבוד אלהים האב׃,Hebrew
לכן חביבי כאשר שמעתם לי בכל עת כן לא לבד בהיותי עמכם כי עוד יתר עתה אשר אני רחוק מכם תיגעו בתשועת נפשתיכם ביראה וברעדה׃,Hebrew
כי האלהים הוא הפעל בכם גם לחפץ גם לפעל כפי רצונו׃,Hebrew
עשו כל דבר בלא תלנות ובלא מזמות׃,Hebrew
למען תהיו נקיים וטהורים בני אלהים לא מום בם בתוך דור עקש ופתלתל אשר תאירו ביניהם כמאורת בעולם׃,Hebrew
מחזיקים בדבר החיים לתהלה לי ביום המשיח אשר לא לחנם רצתי ולא לריק יגעתי׃,Hebrew
אבל אם גם אסך על זבח אמונתכם ועבודתה הנני שמח וגם שש עם כלכם׃,Hebrew
וככה שמחו אף אתם ושישו עמדי׃,Hebrew
וקויתי בישוע אדנינו לשלח במהרה אליכם את טימותיוס למען תנוח דעתי בהודע לי דבר מעמדכם׃,Hebrew
כי זולתו אין אתי איש כלבבי אשר בלב שלם ידאג לכם׃,Hebrew
כי כלם את אשר להם ידרשו ולא את אשר לישוע המשיח׃,Hebrew
ואותו ידעתם כי בחון הוא אשר כבן העבד את אביו כן היה אתי בעבודת הבשורה׃,Hebrew
ואתו אקוה לשלח אליכם מהר כאשר אראה מה יהיה לי׃,Hebrew
ובטחתי באדנינו אשר גם אנכי אבוא אליכם במהרה׃,Hebrew
ואחשב מן הצרך לשלח אליכם את אפפרודיטוס אחי ועזרי וחברי בצבא והוא שליחכם ומשרתי בצרכי׃,Hebrew
יען היותו נכסף לכלכם ונעצב מאד על אשר שמעתם כי חלה׃,Hebrew
אמנם חלה חלה וגם נטה למות אבל האלהים רחם עליו ולא עליו בלבד כי גם עלי רחם שלא יבוא עלי יגון על יגון׃,Hebrew
לכן מהרתי לשלחו אליכם למען תראהו ותשובו לשמוח וגם ימעט יגוני׃,Hebrew
על כן קבלהו באדנינו בכל שמחה והוקירוט אנשים כמהו׃,Hebrew
כי בעבור מעשה המשיח הגיע עד מות ותקל נפשו בעיניו למען ימלא את אשר חסרתם בשרתכם אותי׃,Hebrew
ובכן אחי שמחו באדנינו הן לכתב ולשנות כזאת אליכם עלי איננו לטרח ולכם הוא לחזוק׃,Hebrew
הזהרו מן הכלבים הזהרו מן הפעלים הרעים הזהרו מן החתוך׃,Hebrew
כי אנחנו בני המילה העבדים את האלהים ברוח ומתפארים במשיח ישוע ואיננו בטחים בבשר׃,Hebrew
אף כי גם לי יש לבטח בבשר ואם יחשב איש שיוכל לבטח בבשר הנה אני יותר ממנו׃,Hebrew
אשר אני נמול בן שמונת ימים מבני ישראל משבט בנימין עברי מן העברים׃,Hebrew
לפי התורה פרוש בקנאתי רדף את העדה ולפי צדקת התורה בלי שמץ׃,Hebrew
אך היתרנות האלה כלן חשבתי לי לחסרנות למען המשיח׃,Hebrew
וגם עודני חשב את כלן לחסרון לעמת מעלת ידיעת ישוע המשיח אדני אשר בעבורו חסרתי את נפשי מכל אלה ואחשבם לסחי להרויח את המשיח ולהמצא בו׃,Hebrew
ולא תהיה לי צדקתי מתוך התורה כי אם באמונת המשיח הצדקה הבאה מאת האלהים באמונה׃,Hebrew
לדעת אתו ואת גבורת תחיתו והתחברות ענוייו ולהדמות למותו׃,Hebrew
להגיע אם אוכל אל תחית המתים׃,Hebrew
לא כאלו השגתי כבר או כאלו השלמתי אבל ארדף אולי אשיג כאשר גם השיגני המשיח ישוע׃,Hebrew
אחי אינני חשב כי כבר השגתי אך אחת דברתי כי שכח אני את אשר מאחרי ואשתטח אל אשר לפני׃,Hebrew
וארדף את מטרת שכר הנצחון אשר הוא בקריאה של מעלה מאת האלהים במשיח ישוע׃,Hebrew
לכן מי שהוא שלם בנו כן יחשב ואם תחשבו מחשבה אחרת גם זאת יגלה לכם האלהים׃,Hebrew
רק נתהלכה באשר הגענו עדיה במעגל אחד יבלב אחד׃,Hebrew
אחי היו חברים להלכים אחרי והביטו אל המתהלכים כן כאשר אנחנו מופת לכם׃,Hebrew
כי רבים המתהלכים כן כאשר אנחנו מופת לכם׃,Hebrew
כי רבים המתהלכים אשר עליהם אמרתי לכם פעמים הרבה ועתה גם בבכי אני אמר כי הם איבי צלב המשיח׃,Hebrew
אשר אחריתם האבדון אשר כרסם אלהיהם וכבודם בבשתם וקרבם הבלי חלד׃,Hebrew
אזרחותנו בשמים היא ומשם מחכים אנחנו למושיענו אדנינו ישוע המשיח׃ [ (Philippians 3:22) אשר יחליף את גוף שפלותנו להיותו דומה לגוף כבודו כפי כח יכלתו לכבש הכל תחתיו׃ ],Hebrew
ועתה אחי החביבים והחמודים שמחתי ועטרת ראשי עמדו נא כן באדנינו חביבי׃,Hebrew
את אבהודיה אני מזהיר ואת סונטיכי אני מזהיר להיות לב אחד באדנינו׃,Hebrew
ואתה חברי הנצמד לי באמת אף ממך אני מבקש להיות להן לעזר אשר יגעו עמדי על הבשורה עם קלימיס ועם שאר תמכי אשר שמותם יחד בספר החיים׃,Hebrew
שמחו באדנינו בכל עת ועוד הפעם אמר אני שמחו׃,Hebrew
ענות רוחכם תודע לכל איש קרב הוא האדון׃,Hebrew
אל תדאגו כי אם בתפלה ובתחנונים עם תודה תודיעו בכל דבר את משאלותיכם לאלהינו׃,Hebrew
ושלום אלהים הנשגב מכל שכל ינצר את לבבכם ואת מחשבותיכם במשיח ישוע׃,Hebrew
ובכן אחי כל אשר הוא אמת ונכבד וישר וטהור ונעים ואשר שמעו טוב כל מעשה צדק כל מעשה שבח על אלה תשימו לבבכם׃,Hebrew
אשר למדתם וקבלתם ושמעתם וראיתם בי את אלה תעשו ואלהי השלום יהיה עמכם׃,Hebrew
ואני שמחתי מאד באדנינו כי עתה הפעם החלפתם כח להשגיח עלי וגם משגיחים הייתם עד כה אך לא עלתה בידכם׃,Hebrew
ולא ממחסור אדבר כן כי למדתי להסתפק במה שיש לי׃,Hebrew
ידעתי לענות אף ידעתי להותיר מחנך אני בכל ענין ואופן הן לשבע הן לרעב הן להותיר הן לחסר׃,Hebrew
כל זאת אוכל בעזרת המשיח הנותן כח בקרבי׃,Hebrew
אבל היטבתם לעשות בהתחברכם אלי בצרתי׃,Hebrew
וידעתם גם אתם פילפיים כי בראשית הבשורה כצאתי ממקדוניא לא התחברה לי אחת מן הקהלות בעשק משא ומתן כי אם אתם בלבד׃,Hebrew
כי גם בתסלוניקי שלחתם לי את צרכי פעם ושתים׃,Hebrew
לא שאבקש את המתן אך אבקש הפרי אשר ירבה בחשבנכם׃,Hebrew
ואני קבלתי את הכל ויש לי די והותר ואני נמלאתי ריח ניחח בקבלי מידי אפפרודיטוס את כל אשר שלחתם זבח ערב ורצוי לאלהים׃,Hebrew
ואלהי הוא ימלא את כל צרככם כעשר כבודו במשיח ישוע׃,Hebrew
ולאלהים אבינו הכבוד לעולמי עולמים אמן׃,Hebrew
שאלו לשלום כל קדוש במשיח ישוע האחים אשר עמדי שאלים לשלומכם׃,Hebrew
כל הקדשים שאלים לשלומכם וביותר אלה אשר מבית הקיסר׃,Hebrew
חסד ישוע המשיח אדנינו עם כלכם אמן׃,Hebrew
פולוס שליח ישוע המשיח ברצון אלהים וטימותיוס אחינו׃,Hebrew
אל הקדשים והאחים הנאמנים במשיח אשר הם בקולשא חסד לכם ושלום מאת האלהים אבינו ואדנינו ישוע המשיח׃,Hebrew
נודה לאלהים אבי אדנינו ישוע המשיח בכל עת אשר אנחנו מתפללים בעדכם׃,Hebrew
אחרי אשר שמענו אמונתכם במשיח ישוע ואהבתכם אל כל הקדשים׃,Hebrew
בעבור התקוה הצפונה לכם בשמים ונודעתם לכם מקדם בדבר אמת הבשורה׃,Hebrew
אשר באה אליכם וגם לכל העולם ותפרה ותרבה כמו גם בתוככם למן היום אשר שמעתם והכרתם באמת את חסד אלהים׃,Hebrew
כאשר למדתם מן אפפרס חברנו החביב אשר הוא משרת נאמן בעדכם למשיח׃,Hebrew
והוא גם הודיע אתנו את האבתכם ברוח׃,Hebrew
בעבור זאת גם אנחנו למן היום אשר שמענוה לא חדלנו להתפלל בעדכם ולבקש שתמלאו דעת רצון האלהים בכל חכמה ותבונה רוחנית׃,Hebrew
להתהלך כטוב בעיני האדון וככל רצונו ולעשות פרי בכל מעשה טוב ולרבות בדעת אלהים׃,Hebrew
להתחזק בכל כח כגבורת כבודו לכל סבלנות וארך רוח עם שמחה׃,Hebrew
ולתת תודה לאבינו העשה אתנו ראוים לחלק נחלת הקדשים באור׃,Hebrew
אשר הוא חלצנו מממשלת החשך והעבירנו למלכות בן אהבתו׃,Hebrew
אשר יש לנו בו הפדיון בדמו סליחת החטאים׃,Hebrew
והוא צלם האלהים הנעלם ובכור כל נברא׃,Hebrew
כי בו נברא כל אשר בשמים ואשר בארץ כל הנראה וכל אשר איננו נראה הן כסאות וממשלות הן שררות ורשיות הכל נברא על ידי ולמענהו׃,Hebrew
והוא לפני הכל והכל קים בו׃,Hebrew
והוא ראש גוף העדה אשר הוא ראשית ובכור מעם המתים למען יהיה הראשון בכל׃,Hebrew
כי כן היה הרצון לשכן בו את כל המלוא׃,Hebrew
ולרצות אל עצמו את הכל על ידו בעשותו שלום בדם צלבו על ידו הן אשר בארץ הן אשר בשמים׃,Hebrew
וגם אתם אשר הייתם מלפנים מוזרים ואיבים בנטות לבבכם אחרי המעשים הרעים׃,Hebrew
עתה רצה אתכם בגוף בשרו על ידי מותו להעמידכם לפניו קדשים ובלי מום ודפי׃,Hebrew
אם תעמדו מיסדים ונכונים באמונה ולא תזועו מתוחלת הבשורה אשר שמעתם ואשר נשמעה לכל הנברא תחת השמים ואני פולוס הייתי לה למשרת׃,Hebrew
עתה הנני שמח בענויי אשר אני סבל למענכם ואמלא את החסר ביסורי המשיח בבשרי בעד גופו היא העדה׃,Hebrew
אשר הייתי לה למשרת כפי פקדת אלהים אשר נתנה לי עליכם למלאת את דבר האלהים׃,Hebrew
את הסוד אשר היה נסתר מעולמים ומדור ודור ועתה נגלה לקדושיו׃,Hebrew
אשר רצה האלהים להודיעם אי זה הוא עשר כבוד הסוד ההוא בגוים והוא המשיח אשר בכם אשר הוא תקות הכבוד׃,Hebrew
ואותו משמיעים אנחנו בהוכיחנו כל איש ובלמדנו כל איש בכל חכמה למען העמיד כל איש שלם במשיח ישוע׃,Hebrew
ובזאת אף אני עמל ונלחם כפי פעלת כחו הפעל בי בגבורה׃,Hebrew
הנני מודיע אתכם גדל הקרב אשר בקרבי על אדותיכם ועל אדות אנשי לודקיא ועל כל אשר לא ראו את פני בבשר׃,Hebrew
למען ינחמו לבותם ונקשרו יחד באהבה ולכל עשר דעת נכונה להשכיל סוד האלהים אבינו וסוד המשיח׃,Hebrew
אשר צפונים בו כל אצרות החכמה והדעת׃,Hebrew
וזאת אמר אני לכם למען אשר לא יטעה אתכם איש בשפתי חלקות׃,Hebrew
כי גם אם בבשרי אני רחוק מכם הנה ברוחי אני אצלכם ואשמח בראתי את תכונתכם ואמץ אמונתכם במשיח׃,Hebrew
לכן כאשר קבלתם את המשיח את ישוע אדנינו כן גם התהלכו בו׃,Hebrew
משרשים ונבנים בו וקימים באמונה כאשר למדתם ומרבים בתודה בה׃,Hebrew
הזהרו פן יוליך איש אתכם שולל בפילסופיה ובמדוחי שוא לפי קבלת בני האדם ויסדות העולם ולא על פי המשיח׃,Hebrew
כי בו בגופו שכן כל מלא האלהות ובו אתם נמלאים׃,Hebrew
אשר הוא ראש כל שררה ושלטן׃,Hebrew
ובו אתם גם נמולים מילה שלא בידים בהפשטת גוף הבשר החוטא היא מילת המשיח׃,Hebrew
כי נקברתם אתו בטבילה אף קמתם אתו בתחיה על ידי האמונה בגבורת אלהים אשר העירו מן המתים׃,Hebrew
גם אתכם המתים בפשעים ובערלת בשרכם החיה אתו בסלח לכם את כל פשעיכם׃,Hebrew
וימחק את השטר המעיד בנו בחקתיו אשר היה לנגדנו וישאהו מתוכנו ויתקעהו בצלב׃,Hebrew
ויפשט את השרים והשליטים ויתנם ביד רמה לראוה בם ויוליכם שולל בנפשו׃,Hebrew
על כן לא ידין איש אתכם על דבר מאכל ומשקה או בענין המועדים וראשי חדשים ושבתות׃,Hebrew
אשר הם צל הדברים העתידים לבא וגופם הוא במשיח׃,Hebrew
אל תתנו לאיש לעקב אתכם על ידי שפלות רוח ועבודה מלאכים המהלך בדברים אשר לא ראו עיניו ומלא רוח גאוה על לא דבר משכל בשרו׃,Hebrew
ואיננו אחז בראש אשר מחבר ממנו כל הגוף ומאחז בציריו ודבקיו יגדל גדול אלהים׃,Hebrew
לכן אם מתם עם המשיח ליסודת העולם למה תשתעבדו לחקים כאלו עדכם חיים בעולם׃,Hebrew
אל תאחז אל תטעם אל תגע׃,Hebrew
והם כלם לכליון בתשמישם לפי מצות אנשים ולמודיהם׃,Hebrew
הנראים כעין חכמה בעבודה בדויה מלב ובשפלות רוח ובענוי הגוף שלא כהגן רק להשביע הבשר׃,Hebrew
לכן אם קמתם עם המשיח בקשו את אשר למעלה אשר המשיח ישב שם לימין האלהים׃,Hebrew
את אשר למעלה יהגה לבבכם לא את אשר בארץ׃,Hebrew
כי מתם וחייכם צפונים עם המשיח באלהים׃,Hebrew
בעת הגלות המשיח אשר הוא חייכם גם אתם תגלו עמו בכבוד׃,Hebrew
על כן תמותתו את אבריכם בארץ את הזנות והטמאה והזמה והתאות הרעות ונטות אחרי הבצע אשר היא עבודת אלילים׃,Hebrew
כי בגלל אלה בא חרון אלהים על בני חמרי׃,Hebrew
אשר גם אתם הלכתם בהם מלפנים בחיותכם בתוכם׃,Hebrew
אך עתה הסירו מכם כל אלה את הרגז את הכעס את הרשע את הגדוף ואת דברי נבלה מפיכם׃,Hebrew
ואל תשקרו איש בעמיתו כי פשטתם את האדם הישן עם פעלותיו׃,Hebrew
ולבשתם את האדם החדש המתחדש בדעת כצלם בראו׃,Hebrew
אשר אין שם יוני ויהודי אין מילה וערלה אין לעז וסקותי אין עבד ובן חורין כי המשיח הוא הכל ובכל׃,Hebrew
לכן אתם כבחירי האלהים הקדשים והחביבים לבשו המון רחמים ונדיבות ונמיכות רוח וענוה וארך אפים׃,Hebrew
ותשאו איש את רעהו ותסלחו בהיות לכם ריב איש עם אחיו כאשר המשיח סלח לכם כן תסלחו גם אתם׃,Hebrew
ועל כל אלה לבשו האהבה היא אגדת השלמות׃,Hebrew
וישלט בלבבכם שלום האלהים אשר נקראתם לו בגוף אחד וזבחו תודה׃,Hebrew
דבר האדון ישכן בקרבכם בשפע רב בכל חכמה ותלמדו ותעוררו את נפשכם בתהלות ותשבחות ושירות רוחניות ושירו ליהוה בנעימה בלבבכם׃,Hebrew
וכל אשר תעשו הן במלין הן בפעל עשו בשם האדון ישוע והודו לאלהים אבינו על ידי׃,Hebrew
אתן הנשים הכנענה לבעליכן כראוי באדנינו׃,Hebrew
אתם האנשים אהבו את נשיכם ואל תתמרמרו אליהן׃,Hebrew
הבנים שמעו אל ילדיכם בכל דבר כי הוא לרצון לאדנינו׃,Hebrew
האבות אל תרגיזו את בניכם פן יחתו׃,Hebrew
העבדים שמעו בכל דבר אל אדניכם לפי הבשר לא בעבודה למראה העין כמבקשי חן בני אדם כי אם בתם לבב כיראי האלהים׃,Hebrew
כל אשר תעשו עשו בכל נפשכם כמו ליהוה ולא לבני אדם׃,Hebrew
וידעתם כי תקבלו מאת יהוה גמול הירשה כי את אדנינו המשיח עבדים אתם׃,Hebrew
וכל עשה עול הוא ישא העול אשר עשה ואין שם משא פנים׃,Hebrew
אתם האדנים תנו לעבדיכם הישר והשוה ודעו כי גם אתם יש לכם אדון בשמים׃,Hebrew
התמידו בתפלה ושקדו בה בתודה׃,Hebrew
והתפללו גם בעדנו למען יפתח לנו האלהים את שער הדבור לחות את סוד המשיח אשר בעבורו אסור אנכי׃,Hebrew
למען אשר אגלה אתו כמשפט עלי לחות׃,Hebrew
התהלכו בחכמה עם אשר בחוץ והוקירו את העת׃,Hebrew
דבריכם יהיו נעימים בכל עת וממלחים במלח למען תדעו להשיב דבר לכל אדם׃,Hebrew
את כל הקרת אותי וידיעכם טוכיקוס האח החביב והמשרת הנאמן ועבד עמיתי באדון׃,Hebrew
אשר לזאת שלחתיהו אליכם למען ידע את דבריכם וינחם את לבבכם׃,Hebrew
עם אוניסימוס האח הנאמן והחביב אשר הוא מכם המה יודיעו אתכם את כל דברינו פה׃,Hebrew
ארסטרכוס השבוי עמי יחד שאל לשלומכם ומרקוס בן אחות בר נבא אשר צויתם עליו אם יבוא אליכם תקבלהו׃,Hebrew
וישוע הנקרא יוסטוס אשר הם מן המולים אלה לבדם מן העזרים למלכות האלהים היו לי לנחמה׃,Hebrew
אפפרס אשר הוא מכם שאל לשלומכם משרת המשיח הנאבק בעדכם בתפלתיו בכל עת למען תעמדו שלמים ומלאים דעת בכל רצון אלהים׃,Hebrew
כי מעיד אני עליו כי קנאה גדולה הוא מקנא לכם ולאנשי לודקיא ולאנשי הירפוליס׃,Hebrew
לוקס הרופא החביב ודימס שאלים לשלומכם׃,Hebrew
שאלו לשלום האחים אשר בלודקיא ולשלום נומפס והקהלה אשר בביתו׃,Hebrew
ואחרי קראם את האגרת הזאת לפניכם עשו שתקרא גם בקהל לודקיים ואת אשר ללודקיא תקראוה גם אתם׃,Hebrew
ואמרו אל ארכפוס שית לבך לעבודה אשר קבלתה באדון למען תמלאנה׃,Hebrew
שאלת השלום מידי אני פולוס זכרו את מוסרי החסד עמכם אמן׃,Hebrew
פולוס וסלונוס וטימותיוס אל קהלת התסלוניקים באלהים האב ובאדון ישוע המשיח חסד לכם ושלום מאת אלהים אבינו ואדנינו ישוע המשיח׃,Hebrew
נודה לאלהים על כלכם בכל עת בהזכיר אתכם בתפלותינו׃,Hebrew
בזכרנו תמיד לפני האלהים אבינו את פעל אמונתכם ויגיעת אהבתכם וסבלנות תקותכם לאדנינו ישוע המשיח׃,Hebrew
כי ידענו אחי חביבי האלהים את אשר נבחרתם׃,Hebrew
באשר בשורתנו לא היתה לכם בדבור לבד כי גם בגבורה וברוח הקדש ובדעת נאמנה מאד כאשר ידעתם גם אתם את אשר היינו בתוככם למענכם׃,Hebrew
ואתם הייתם הלכים בעקבותינו ובעקבות אדנינו בקבלכם את הדבר בתוך עני רב עם חדות רוח הקדש׃,Hebrew
עד היותכם מופת לכל המאמינים אשר במקדוניא ובאכיא׃,Hebrew
כי מאתכם נשמע קול דבר יהוה לא לבד במקדוניא ואכיא כי אם בכל מקום יצאה אמונתכם באלהים עד שאין לנו צרך לדבר דבר׃,Hebrew
כי פיהם המספר מה היה מבואנו אליכם ואיך פניתם מעבודת אלילים ושבתם לאלהים לעבד את אל חי ואמתי׃,Hebrew
ולחכות לבנו מן השמים אשר העירו מן המתים לישוע מצילנו מן החרון הבא׃,Hebrew
כי אתם אחי הנכם ידעים את מבואנו אליכם כי לא היה לריק׃,Hebrew
אך אחרי אשר ענינו ולחרפות היינו בפילפי כאשר ידעתם התחזקנו באלהינו להגיד גם לכם את הבשורה בנפתולים רבים׃,Hebrew
כי תוכחתנו איננה מתוך טעות וגם לא מתוך טמאה ולא ברמיה׃,Hebrew
כי אם כאשר נחשבנו נאמנים לאלהים להפקיד בידנו את הבשורה כן נדבר ולא כחפצים להיות רצוים לבני אדם כי אם לאלהים הבחן לבותנו׃,Hebrew
כי מעולם לא דברנו בשפת חלקות כאשר ידעתם וגם לא למען בצע בצע האלהים עד׃,Hebrew
גם לא בקשנו מן האדם כבוד לא מכם ולא מאחרים אף כי היה לנו מקום להתכבד כשליחי המשיח׃,Hebrew
אבל הלכנו לאט בתוככם כאמנת מפנקת את בניה׃,Hebrew
ובחבבנו ככה אתכם חפצנו לתת לכם לא לבד את בשורת האלהים כי גם את נפשתינו יען כי הייתם חביבים עלינו׃,Hebrew
הלא תזכרו אחי את יגיעתנו ואת תלאתנו אשר היינו עמלים לילה ויומם לבלתי היות למשא לאיש בבשרנו בקרבכם את בשורת האלהים׃,Hebrew
עדים אתם ועד האלהים כי בקדש ובצדק ובתמים היינו עמכם המאמינים׃,Hebrew
ואתם ידעתם כי כאב את בניו הזהרנו את כל אחד מכם ודברנו על לבו׃,Hebrew
ונעד בכם ללכת כראוי לפני האלהים הקורא אתכם למלכותו ולכבודו׃,Hebrew
בעבור זאת גם נודה תמיד לאלהים כי אתם בקבלכם מאתנו דבר שמועת האלהים לא קבלתם אותו כדבר בני אדם כי אם כמו שהוא באמת כדבר האלהים אשר הוא גם פעל בכם המאמינים׃,Hebrew
כי אתם אחי הלכתם בעקבי קהלות האלהים אשר בארץ יהודה במשיח ישוע כי סבלתם גם אתם כאלה על ידי בני שבטכם כאשר סבלו גם המה על ידי היהודים׃,Hebrew
אשר אף המיתו את האדון ישוע ואת נביאיהם ואותנו רדפו ואינם טובים בעיני אלהים ואיבים לכל אדם׃,Hebrew
המנעים אתנו מדבר אל הגוים כי יושעו למען אשר ימלאו את חטאתיהם בכל עת וישיגם החרון עד לכלה׃,Hebrew
ואנחנו אחי אחרי אשר שכלנו אתכם לזמן מעט בפנים ולא בלב השתדלנו ביותר לראות פניכם בתשוקה רבה׃,Hebrew
ועל כן חפצנו לבוא אליכם אני פולוס פעם ושתים והשטן עצרנו׃,Hebrew
כי מי תקותנו ומי שמחתנו ועטרת תפארתנו הלא גם אתם לפני אדנינו ישוע המשיח בבואו׃,Hebrew
אמנם אתם כבודנו ושמחתנו׃,Hebrew
ועל כן לא יכלנו עוד להתאפק ונועץ להותר לבדנו באתינס׃,Hebrew
ונשלח את טימותיוס אחינו ומשרת האלהים ועזרנו בבשורת המשיח לחזק ולהזהיר אתכם על דבר אמונתכם׃,Hebrew
שלא ימוט איש במצוקות האלה כי ידעתם אף אתם כי לזאת יעדנו׃,Hebrew
הלא כבד אמרנו אליכם בהיותנו אצלכם כי עתידים אנחנו להלחץ כאשר גם היה ואתם ידעתם׃,Hebrew
ובעבור כן לא יכלתי עוד להתאפק ואשלח לדעת אמונתכם כי אמרתי פן נסה אתכם המנסה והיתה לריק יגיעתנו׃,Hebrew
ועתה כשוב אלינו טימותיוס מאתכם ויבשר אתנו את בשורת אמונתכם ואהבתכם ואת אשר אתם זכרים אתנו לטובה בכל עת ונכספים לראות אתנו כאשר גם אנחנו נכספים לכם׃,Hebrew
אז נחמנו עליכם אחי בכל צרתנו ולחצנו על ידי אמונתכם׃,Hebrew
כי עתה נחיה אם תעמדו אתם באדנינו׃,Hebrew
כי מה נשיב לאלהים להודות לו בעבורכם על כל השמחה אשר שמחנו עליכם לפני אלהינו׃,Hebrew
לילה ויומם מפילים אנחנו תחנתנו לראות את פניכם ולהשלים את מחסרי אמונתכם׃,Hebrew
והוא האלהים אבינו ואדנינו ישוע המשיח יישר את דרכנו אליכם׃,Hebrew
ואתכם ירבה ויותיר האדון לאהבה איש את רעהו ולאהבה כל אדם כאשר גם אנחנו אהבים אתכם׃,Hebrew
ויכונן את לבבכם להיות תמים בקדשה לפני אלהינו אבינו בבוא ישוע המשיח אדנינו עם כל קדשיו׃,Hebrew
ועוד נבקשה מכם אחי ונזהיר אתכם באדנינו ישוע כי כאשר קבלתם מאתנו איך לכם להתהלך ולמצא חן בעיני האלהים כן תוסיפו וכן תרבו עוד׃,Hebrew
כי ידעתם את המצות אשר נתנו לכם בשם האדון ישוע׃,Hebrew
כי רצון האלהים היא קדשתכם אשר תתרחקו מן הזנות׃,Hebrew
וידע כל איש מכם לשמר את כליו בקדשה ויקר׃,Hebrew
ולא בתאות זמה כדרך הגוים אשר אינם ידעים האלהים׃,Hebrew
ולא יפרץ איש ויונה את אחיו בעשק כי נוקם יהוה על כל זאת כאשר כבר אמרנו והעידנו לכם׃,Hebrew
כי לא קרא אותנו האלהים לטמאה כי אם לקדשה׃,Hebrew
על כן הבוזה זאת לא אנשים הוא בוזה כי אם את האלהים אשר גם שם בקרבנו את רוח קדשו׃,Hebrew
ועל אהבת האחים אין צרך לכתב אליכם הלא אף אתם למודי יהוה לאהבה איש את רעהו׃,Hebrew
וגם עשים אתם כן לכל אחיכם אשר בכל מקדוניא אך נבקשה מכם אחי אשר תוסיפו ותרבו עוד׃,Hebrew
ותשתדלו לשבת בנחת ותעשו איש מלאכתו בעמל ידיכם כאשר צוינו אתכם׃,Hebrew
למען תתנהגו כהגן עם אשר בחוץ ולא תצטרכו לאדם׃,Hebrew
ועל דבר הישנים אחי לא נכחד מכם דבר למען לא תעצבו כאחרים אשר אין להם תקוה׃,Hebrew
כי אם נאמין אשר מת ישוע ויחי כן יביא האלהים על ידי ישוע גם את הישנים אתו׃,Hebrew
כי את זאת נאמר לכם בדבר יהוה כי אנחנו החיים הנותרים עד בא האדון לא נקדם את הישנים׃,Hebrew
כי הוא האדון ירד מן השמים בתרועה בקול שר המלאכים ובשופר אלהים ואז יקומו ראשונה המתים במשיח׃,Hebrew
אחרי כן אנחנו החיים הנשארים נלקח אתם יחדו בעננים לקראת האדון לרקיע ובכן נהיה תמיד עם האדון׃,Hebrew
לכן נחמו זה את זה בדברים האלה׃,Hebrew
ועל דבר העתים והזמנים אין צרך לכתב אליכם אחי׃,Hebrew
הלא אף אתם ידעתם היטב כי יום יהוה כגנב בלילה כן בוא יבוא׃,Hebrew
כי בעת אמרם שלום ושלוה יבא עליהם השבר פתאם כחבלים על ההרה ולא יוכלו להמלט׃,Hebrew
אבל אתם אחי אינכם בחשך שישיג אתכם היום כגנב׃,Hebrew
אתם כלכם בני האור ובני היום לא בני הלילה אנחנו ולא בני החשך׃,Hebrew
לכן אל נא נרדם כמו האחרים כי אם נשקד וננזר׃,Hebrew
כי הנרדמים הם בלילה נרדמים והמשתכרים משתכרים בלילה׃,Hebrew
ואנחנו בני היום ננזרה נא ונלבש את שריון האמונה והאהבה וככובע את תקות הישועה׃,Hebrew
יען אשר לא יעדנו האלהים לחרון כי אם לנחל את הישועה על ידי אדנינו ישוע המשיח׃,Hebrew
אשר מת בעדנו למען אם נשקד ואם נישן חיה נחיה עמו יחד׃,Hebrew
על כן נחמו זה את זה ובנו איש את אחיו כאשר גם עשיתם׃,Hebrew
והננו מבקשים מכם אחי להכיר את העמלים בכם ואשר הם נצבים עליכם באדון ומוכיחים אתכם׃,Hebrew
אשר תנהגו בם כבוד עד למעלה באהבה למען פעלתם ויהי שלום ביניכם׃,Hebrew
והננו מזהירים אתכם אחי הוכיחו את הסוררים אמצו את רכי הלבב תמכו את החלשים והאריכו רוח אל כל אדם׃,Hebrew
וראו פן ישלם איש לאיש רעה תחת רעה כי אם רדפו בכל עת את הטוב הן לאיש איש מכם הן לכל אדם׃,Hebrew
היו שמחים בכל עת׃,Hebrew
התמידו בתפלה׃,Hebrew
הודו על הכל כי זה רצון האלהים אליכם במשיח ישוע׃,Hebrew
את הרוח לא תכבו׃,Hebrew
את הנבואות לא תמאסו׃,Hebrew
בחנו כל דבר ובטוב אחזו׃,Hebrew
התרחקו מכל הדומה לרע׃,Hebrew
והוא אלהי השלום יקדש אתכם קדשה שלמה וכל רוחכם ונפשכם וגופכם ישמר תמים בבוא אדנינו ישוע המשיח׃,Hebrew
נאמן הקורא אתכם אשר גם יעשה׃,Hebrew
אחי התפללו בעדנו׃,Hebrew
שאלו לשלום כל האחים בנשיקה הקדשה׃,Hebrew
הנני משביעכם באדון שתקרא האגרת הזאת באזני כל האחים הקדשים׃,Hebrew
חסד ישוע המשיח אדנינו עמכם אמן׃,Hebrew
פולוס וסלונוס וטימותיוס אל קהלת התסלוניקים באלהים אבינו ובאדנינו ישוע המשיח׃,Hebrew
חסד לכם ושלום מאת אלהים אבינו ואדנינו ישוע המשיח׃,Hebrew
חיבים אנחנו להודות בכל עת לאלהים עליכם אחי כראוי כי אמונתכם גדלה מאד ורבה אהבת כלכם איש לרעהו׃,Hebrew
עד כי נתהלל בכם אף אנחנו בקהלות אלהים על סבלנותכם ועל אמונתכם בכל הרדיפות ובכל הלחץ אשר סבלתם׃,Hebrew
לאות צדקת משפט אלהים למען תמצאו ראוים למלכות האלהים אשר בעבורה גם תענו׃,Hebrew
באשר צדיק האלהים לגמל לחץ ללחציכם׃,Hebrew
ולכם הנלחצים רוחה אתנו יחד בהגלות האדון ישוע מן השמים עם מלאכי עזו׃,Hebrew
באש להבה להשיב נקם לאשר לא ידעו את האלהים ולא שמעו לבשורת אדנינו ישוע המשיח׃,Hebrew
אשר ישאו משפט אבדן עולם מאת פני האדון ומהדר גאונו׃,Hebrew
בבאו ביום ההוא להכבד בקדשיו ולהתפלא בכל המאמינים כי האמנתם לעדותנו אליכם׃,Hebrew
לכן גם נתפלל בעדכם בכל עת אשר יתן אתכם אלהינו ראוים אל אשר אתם מקראים וימלא בעז כל חפצכם בטוב וכל מעשה אמונתכם׃,Hebrew
למען יכבד בכם שם ישוע אדנינו ואתם תכבדו בו על פי חסד אלהינו ואדנינו ישוע המשיח׃,Hebrew
והננו מבקשים מכם אחי על אדות ביאת אדנינו ישוע המשיח ואסיפתנו אליו׃,Hebrew
אשר לא תטרף דעתכם פתאם ואשר לא תבהלו לא ברוח ולא בדבור ולא באגרת כמו שלוחה מאתנו כאלו הגיע יום המשיח׃,Hebrew
אל יתעה אתכם איש בשום אופן כי לא יבא בטרם יהיה בראשונה המרד ונגלה איש החטאה בן האבדון׃,Hebrew
המתקומם והמתרומם על כל הנקרא אל או עבודה עד כי גם ישב בהיכל האלהים כאלהים ומראה את עצמו כי אלהים הוא׃,Hebrew
הלא תזכרו כי בעוד היותי אתכם דברתי אלה אליכם׃,Hebrew
ועתה ידעתם מה שימנעהו מלהגלות בעתו׃,Hebrew
כי סוד הרשע כבר החל לפעל רק שיוסר מתוך המנע עד כה׃,Hebrew
ואז יגלה הרשע אשר ימיתנו האדון ברוח שפתיו וישביתנו בהופעת ביאתו׃,Hebrew
את אשר יבוא כחזקת השטן ברב כח ובאתות ובמופתי שקר׃,Hebrew
ובכל מרמת און באבדים תחת אשר לא קבלו את אהבת האמת להושע׃,Hebrew
ובעבור זאת ישלח להם האלהים מדוחי שוא להאמין בשקר׃,Hebrew
למען ידונו בל אשר לא האמינו באמת כי אם רצו בעולה׃,Hebrew
אבל אנחנו חיבים להודות לאלהים בכל עת בעבורכם אחי חביבי האדון אשר האלהים בחר בכם מראשית לישועה בקדוש הרוח ובאמונת האמת׃,Hebrew
לזאת קרא אתכם בבשורתנו לנחלת כבוד אדנינו ישוע המשיח׃,Hebrew
לכן אחי עמדו והחזיקו בקבלות אשר למדתם אם בדברנו אם באגרתנו׃,Hebrew
והוא אדנינו ישוע המשיח ואלהינו אבינו אשר אהב אתנו ויתן לנו בחסדו נחמת עולם ותקוה טובה׃,Hebrew
הוא ינחם את לבבכם ויכונן אתכם בכל דבר ומעשה טוב׃,Hebrew
ועוד אחי התפללו בעדנו אשר ירוץ דבר יהוה ויכבד כמו גם בקרבכם׃,Hebrew
ואשר ננצל מן האנשים התעים והרעים כי לא לכל אדם האמונה׃,Hebrew
אבל נאמן הוא האדון אשר יחזק אתכם וישמרכם מן הרע׃,Hebrew
ואנחנו בטוחים עליכם באדנינו כי תעשו וגם תוסיפו לעשות את אשר נצוה׃,Hebrew
והאדון הוא יישר את לבבכם לאהבת האלהים ולסבלנות המשיח׃,Hebrew
והננו מצוים אתכם אחים בשם אדנינו ישוע המשיח אשר תבדלו מכל אח מעקש דרכיו ואיננו מתהלך על פי הקבלה אשר קבל מאתנו׃,Hebrew
הלא ידעתם אף אתם איך עליכם להתהלך כמנו כי לא נהגנו דרך מעות בתוככם׃,Hebrew
גם לא אכלנו לחם איש חנם כי ביגיעה ותלאה לילה ויומם היינו עמלים לבלתי היות לאיש מכם למשא׃,Hebrew
לא בעבור שאין לנו הרשות לזאת כי אם לתת אתנו לכם למופת ללכת בעקבותינו׃,Hebrew
כי גם בהיותנו אצלכם צוינו אתכם לאמר מי שלא ירצה לעבד גם אכול לא יאכל׃,Hebrew
כי שמענו שיש בכם אנשים המעקשים את דרכיהם ואינם עבדים מאומה ומבלים ימיהם בהבלים׃,Hebrew
ואנשים כאלה נצוה אותם ונבקש מהם באדנינו ישוע המשיח לעבד בנחת למען יאכלו את לחמם׃,Hebrew
ואתם אחי אל תלאו בעשות הטוב׃,Hebrew
ואם לא ישמע איש אל דברנו באגרת הזאת אתו תרשמו לכם ואל תתערבו עמו למען יבוש׃,Hebrew
אך לא כאיב תחשבהו כי אם תוכיחהו כאח׃,Hebrew
והוא אדון השלום הוא יתן לכם את השלום תמיד ובכל פנים׃,Hebrew
יהי האדון עם כלכם׃,Hebrew
ת השלום מידי אני פולוס והיא האות בכל האגרות כן אנכי כתב׃ [ (II Thessalonians 3:19) חסד ישוע המשיח אדנינו עם כלכם אמן׃ ],Hebrew
פולוס שליח ישוע המשיח כמצות האלהים מושיענו והאדון ישוע המשיח תקותנו׃,Hebrew
אל טימותיוס בנו האמתי באמונה חסד ורחמים ושלום מאת אלהים אבינו והמשיח ישוע אדנינו׃,Hebrew
הנה בלכתי למקדוניא בקשתי ממך לשבת באפסוס למען תזהיר מקצת אנשים שלא יורו תורה זרה׃,Hebrew
ולא ישימו לבם להגדות וללמודי תולדות אין קץ המביאים יותר לשאלות מלבנות בית אלהים באמונה׃,Hebrew
כי תכלית המצוה היא האהבה בלב טהור וברוח טובה ובאמונה לא צבועה׃,Hebrew
יש אשר תעו ממנה ויפנו אחרי למודי תהו׃,Hebrew
בחשבם להיות מורי תורה ואינם מבינים מה הם אמרים ומה הם מחליטים׃,Hebrew
אבל ידענו כי התורה טובה היא אם יתנהג בה האדם כתורה׃,Hebrew
בדעתו זאת כי חק לא הושם בעבור הצדיק אלא בעבור הסוררים והמרדים הרשעים והחטאים עשי זמה ונבלה מכי אב ומכי אם ומרצחים׃,Hebrew
וזנים ושכבים את זכר וגנבי נפש וכזבים ונשבעים לשקר וכל מעשה הפך מן הלקח הבריא׃,Hebrew
כפי בשורת כבוד האל המברך אשר פקדה עלי׃,Hebrew
והנני מודה לישוע המשיח אדנינו המאזרני חיל כי חשבני נאמן וישימני למשרת לו׃,Hebrew
אתי אשר מלפנים הייתי מגדף ומרדף ומחרף אבל רחמתי כי עשיתי מבלי דעת באין אמונה׃,Hebrew
ויגדל עלי במאד מאד חסד אדנינו עם האמונה והאהבה במשיח ישוע׃,Hebrew
נאמן הדבר וראוי להתקבל על כל כי המשיח ישוע בא לעולם להושיע את החטאים אשר אנכי הגדול בהם׃,Hebrew
ובעבור זאת רחמתי למען אשר יראה ישוע המשיח בי בראשונה את כל ארך רוחו להיותי למופת לכל אשר יבאו להאמין בו לחיי עולם׃,Hebrew
ולמלך עולמים לאלהים הקים לעד והנעלם מעין והחכם לבדו לו הכבוד וההדר לעולמי עולמים אמן׃,Hebrew
את המצוה הזאת אני מצוך בני טימותיוס כפי הנבואות הקדמות עליך שתלחם לפיהן המלחמה הטובה׃,Hebrew
לאחז באמונה וברוח הטובה אשר יש מאסים בה ותשבר אנית אמונתם׃,Hebrew
ומהם הומניוס ואלכסנדר אשר מסרתים לשטן למען יוסרו לבלתי גדף עוד׃,Hebrew
ועתה קדם כל דבר אבקשה מכם לשאת תפלות ותחנונים ובקשות ותודות בעד כל בני אדם׃,Hebrew
בעד המלכים וכל השליטים למען נחיה חיי השקט ובטח בכל חסידות וישר׃,Hebrew
כי כן טוב ורצוי בעיני אלהים מושיענו׃,Hebrew
אשר חפצו שיושעו כל בני האדם ויגיעו להכרת האמת׃,Hebrew
כי אחד הוא האלהים ואחד הוא העמד בין אלהים ובין בני אדם הוא בן אדם המשיח ישוע׃,Hebrew
אשר נתן את נפשו כפר בעד כל וזאת העדות הבאה בעתה׃,Hebrew
אשר אני הפקדתי לה לכרוז ולשליח אמת אני אמר במשיח ולא אשקר מורה הגוים באמונה ובאמת׃,Hebrew
לכן רצוני שיתפללו האנשים בכל מקום וישאו ידיהם קדש בלי כעס ומדון׃,Hebrew
וכן גם הנשים תתיפינה בתלבשת נאה עם בשת פנים וצניעות לא במחלפות הראש לא בזהב לא בפנינים ולא במלבושים יקרים׃,Hebrew
אלא כמו שהוא הגון לנשים אשר בחרו להן יראת אלהים במעשים טובים׃,Hebrew
האשה תלמד דומם בכל הכנעה׃,Hebrew
ואינני נתן רשות לאשה ללמד אף לא להתנשא על האיש אלא תדום׃,Hebrew
כי אדם נוצר בראשונה ואחריו חוה׃,Hebrew
ואדם לא נפתה כי האשה שמעה לקול המשיא ותבא לידי עברה׃,Hebrew
אבל תושע בלדתה בנים אם תעמדנה באמונה ובאהבה ובקדשה עם הצניעות׃,Hebrew
אמת הדבר איש כי יבקש לו פקידות הוא מתאוה מעשה טוב׃,Hebrew
ופקיד העדה צריך להיות איש אשר אין בו דפי בעל אשה אחת משל ברוחו צנוע ונחמד לבריות מכניס ארחים ומבין ללמד ולא אהב יין ולא נוח להכות ולא בצע בצע רע׃,Hebrew
כי אם דן לכף זכות ולא בעל קטטה ולא אהב כסף׃,Hebrew
ויהי מנהיג את ביתו בטוב ומדריך את בניו למשמעתו בכל הישר׃,Hebrew
כי אם לא ידע איש להנהיג את ביתו איככה יוכל לדאג לעדת אלהים׃,Hebrew
ואל יהי תלמיד הדש למען לא ירהב לבו ויפל בדין המשטין׃,Hebrew
והוא גם צריך לשם טוב בפי אלה אשר בחוץ פן יפל בחרפה ובמוקש המשטין׃,Hebrew
וכן גם השמשים יהיו ישרים ולא מחליקי לשון ולא אהבים סבא יין ולא נטים אחרי בצע רע׃,Hebrew
כי אם ישמרו את סוד האמונה ברוח טהורה׃,Hebrew
וגם אלה יבחנו בראשונה ואחר כן ישמשו אם אין בהם דפי׃,Hebrew
וככה הנשים תהיינה ישרות ולא מלשינות משלות ברוחן ונאמנות בכל׃,Hebrew
השמשים יהיו כל אחד בעל אשה אחת ומנהלים בטוב את בניהם ואת בתיהם׃,Hebrew
כי המשמשים היטב יקנו לעצמם מעלה טובה ובטחון רב באמונת המשיח ישוע׃,Hebrew
זאת אני כתב אליך ואקוה לבא אליך במהרה׃,Hebrew
ואם אחר הנה תדע איך להתנהג בבית האלהים שהיא עדת אלהים חיים עמוד האמת ומכונה׃,Hebrew
ובודי גדול סוד החסידות אלהים נגלה בבשר נצדק ברוח נראה למלאכים הגד בגוים נתקבל באמונה בעולם נעלה בכבוד׃,Hebrew
אבל הרוח אמר בפרוש כי באחרית הימים יהיו אנשים אשר יסורו מן האמונה בפנותם אל הרוחות המטעות ואל תורת השדים׃,Hebrew
דברי שקרים בחנפה ונכוים הם במדעת׃,Hebrew
אסרים לקחת אשה ומנעים ממיני מאכל אשר בראם האלהים שיאכלות בתודה המאמינים וידעי האמת׃,Hebrew
כי כל בריאת אלהים טובה היא ואין דבר משקץ אם יאכל בתודה׃,Hebrew
כי יקדש בדבר אלהים ובתפלה׃,Hebrew
אם תשים כזאת לפני אחיך משרת טוב תהיה לישוע המשיח מגדל בדברי האמונה ובלקח הטוב אשר דבקת אחריו׃,Hebrew
אך התרחק מהגדות פסולות ובלות והרגל עצמך בחסידות׃,Hebrew
כי הרגל הגוף יועיל מעט אבל החסידות תועיל לכל דבר ויש לה הבטחת חיי העולם הזה והעולם הבא׃,Hebrew
נאמן הדבר הזה וראוי על כל להתקבל׃,Hebrew
כי לזאת אנחנו גם יגעים גם נעלבים על אשר הוחלנו לאלהים חיים שהוא המושיע לכל האדם וביותר למאמינים׃,Hebrew
את זאת תצוה ותלמד׃,Hebrew
אל יבוז איש את בחורותיך אך היה מופת למאמינים בדבור במעשה באהבה ברוח באמונה ובטהרה׃,Hebrew
והיה שקוד לקרות ולהוכיח ולהורת עד כי אבוא׃,Hebrew
ואל תקל בעיניך מתנת החסד אשר בך הנתונה לך בנבואה עם סמיכת ידי הזקנים׃,Hebrew
לאלה תשית לבך ובהם היה למען תראה הצלחתך לכל׃,Hebrew
שית לבך לנפשך ולהוראה והחזק בזה כי בעשותך כן תושיע את נפשך ואת נפש השמעים אליך׃,Hebrew
אל תגער בזקן כי אם תזהירנו כאב לך ואת הצעירים כאחים׃,Hebrew
את הזקנות כאמות ואת הצעירות כאחיות ובכל טהרה׃,Hebrew
כבד את האלמנות אשר באמת אלמנות הנה׃,Hebrew
וכי יהיו לאלמנה בנים או בני בנים הם ילמדו לראשונה לעשות חסד עם ביתם ולשלם גמול לאבותם כי זה הוא טוב ורצוי לפני האלהים׃,Hebrew
אבל האלמנה באמת אשר נשארה יחידה שמה אלהים מבטחה ומתמדת בתפלות ובתחנות לילה ויומם׃,Hebrew
אך המענגה מתה היא בחייה׃,Hebrew
וזאת תצוה למען תהיינה בלא דפי׃,Hebrew
אבל מי שלא יפרנס את קרוביו וביותר את בני ביתו כפר באמונה והוא גרוע מאשר איננו מאמין׃,Hebrew
אלמנה אל תבחר זולתי בת ששים שנה ואשר היתה אשת איש אחד׃,Hebrew
ויש לה עדות על מעשיה הטובים שגדלה בנים והכניסה ארחים ירחצה את רגלי הקדשים ותמכה את העשוקים ורדפה כל מעשה טוב׃,Hebrew
אבל האלמנות הצעירות אל תקבל כי בהטות יצרן את לבן מן המשיח חשקות הן להיות לאיש׃,Hebrew
ודינן עליהן כי בגדו באמונתן הראשונה׃,Hebrew
ועוד בהיותן עצלות למדו לשוטט מבית לבית ולא לבד עצלות כי אף מפטפטות ורדפות אחר חדשות ומדברות את אשר לא יתכן׃,Hebrew
על כן רצוני כי הצעירות תהיינה לאיש ללדת בנים ולהנהיג את בתיהן ולא לתת לאיב תאנה לחרף׃,Hebrew
כי יש מהן אשר כבר סרו אחרי השטן׃,Hebrew
בן אמונה או בת אמונה שיש להם אלמנות יעזרו אתן ולא תהיינה למשא על הקהל כדי שיוכל להספיק לאלה אשר הנה אלמנות באמת׃,Hebrew
הזקנים המיטיבים לנהל ראוים הם למשנה כבוד וביותר העמלים בדבר ובהוראה׃,Hebrew
כי הכתוב אמר לא תחסם שור בדישו ועוד נאמר הפעל שוה בשכרו׃,Hebrew
אל תקבל שטנה על הזקן בלתי אם על פי שנים או שלשה עדים׃,Hebrew
את החטאים תוכיח בפני כל למען ייראו גם האחרים׃,Hebrew
הנני מעיד בך נגד האלהים ואדנינו ישוע המשיח ונגד בחירי המלאכים אשר שמור תשמר את זאת בלי משפט נמהר ולא תעשה דבר במשא פנים׃,Hebrew
אל תהי נמהר בסמיכת ידיך על אדם ולא תשתתף לחטאת אחרים שמר את נפשך בטהרה׃,Hebrew
אל תרבה לשתות עוד מים כי אם קח מעט יין בעבור בטנך ואשר פעמים רבות חלה אתה׃,Hebrew
יש בני אדם אשר חטאתיהם גלויות ומקדימות לדין ויש מהם אשר הנה הלכות אחריהם׃,Hebrew
וככה גם המעשים הטובים גלוים המה ואשר אינם כן לא יוכלו להסתר׃,Hebrew
כל אשר הם תחת על העבדות יחשבו את אדניהם ראוים לכל כבוד למען לא יחלל שם האלהים והלקח׃,Hebrew
ואלה אשר אדניהם בני אמונה אל יקלו אתם על היותם אחים כי אם יעבדום ביותר בעבור כי מאמינים ואהובים הם המשתדלים לגמל חסד את זאת תלמד ותצוה׃,Hebrew
האיש אשר יורה תורה אחרת ולא יעמד בדברים הבריאים של אדנינו ישוע המשיח ובלקח החסידות׃,Hebrew
נפשו עפלה ולא ידע מאומה כי אם חלה הוא בשאלות ומחלקות מלים המביאים לידי קנאה ומריבה וגדופים וחשד רע׃,Hebrew
וכוחי הבל של אנשים נשחתי דעת ומחסרי אמת השמים את החסידות לדבר בצע סור מאנשים כאלה׃,Hebrew
ואף אמנם יתרון גדול היא החסידות עם לב שמח בגורלו׃,Hebrew
כי לא הבאנו מאומה לעולם בידוע שגם לא נוכל להוציא ממנו מאומה׃,Hebrew
ועל כן אם יש לנו מזון וכסות נסתפקה בהם׃,Hebrew
אבל המבקשים להעשיר יפלו בנסיון ובמוקשים וברב תאות סבלות ומשחיתות המשקיעות את האדם בשחת ובאבדון׃,Hebrew
כי שרש כל הרעות אהבת הכסף ויש אשר ערגו לו ויסורו מן האמונה ויעציבו את נפשם במכאבים רבים׃,Hebrew
ואתה איש האלהים ברח לך מאלה ורדף צדקה וחסידות ואמונה ואהבה וסבלנות וענוה׃,Hebrew
הלחם המלחמה הטובה של האמונה ואחז חיי עולמים אשר נקראת להם והודית הודאה יפה בפני עדים רבים׃,Hebrew
הנני מצוך נגד האלהים המחיה את כל ונגד המשיח ישוע אשר העיד ההודאה היפה לפני פנטיוס פילטוס׃,Hebrew
כי שמור תשמר את המצוה באין שמץ ודפי עד הופעת המשיח ישוע אדנינו׃,Hebrew
אשר יראנה בעתה המברך והשליט לבדו מלך המלכים ואדני האדנים׃,Hebrew
אשר הוא לבדו חי וקים והוא הדר באור נשגב ואיש לא ראהו ולא יוכל לראונו ולו הכבוד וגבורת עולמים אמן׃,Hebrew
את עשירי העולם הזה תצוה שלא ירום לבבם גם לא יבטחו בעשר הבוגד כי אם באלהים חיים המספיק לנו די והותר לשבע׃,Hebrew
ויגמלו טוב ויעשירו במעשים טובים לתת מהונם ולעזר לזולתם׃,Hebrew
ויאצרו להם אוצר ליסוד טוב לעתיד שישיגו את חיי העולם׃,Hebrew
אתה טימותיוס שמר את הפקדון והתרחק מדברי הבל הפסולים ומן וכוחי המדע הנקרא כן בשקר׃,Hebrew
יש מתפארים בו ויתעו מן האמונה׃ [ (I Timothy 6:22) החסד עמך אמן׃ ],Hebrew
פולוס שליח ישוע המשיח ברצון האלהים לפי הבטחת החיים אשר בישוע המשיח׃,Hebrew
אל טימותיוס בנו החביב חסד ורחמים ושלום מאת אלהים אבינו ומאת המשיח ישוע אדנינו׃,Hebrew
מודה אני לאלהים אשר אני עבד אותו מימי אבותי ברוח טהורה כי תמיד אזכרך בתפלותי לילה ויומם׃,Hebrew
ונכספתי לראותך בזכרי את דמעותיך למען אמלא שמחה׃,Hebrew
כי באתי לזכר את אמונתך בלתי צבועה ששכנה כבר בלואיס זקנתך ובאבניקה אמך ומבטח אני כי תשכן גם בך׃,Hebrew
על כן אזכירך שתעורר את מתנת האלהים הנתונה לך בסמיכת ידי׃,Hebrew
כי האלהים לא נתן לנו רוח אימה כי אם רוח גבורה ואהבה ומוסר׃,Hebrew
לכן אל תבוש לא מעדות אדנינו ולא ממני אסירו כי אם תסבל הרעות גם אתה כמוני על הבשורה כפי כח האלהים׃,Hebrew
אשר הוא הושיענו וקראנו בקריאה קדושה לא לפי מעשינו כי אם לפי עצתו וחסדו הנתן לנו במשיח ישוע לפני ימות עולם׃,Hebrew
ועתה נגלה בהראות מושיענו ישוע המשיח אשר בטל את המות ויוצא לאור על ידי הבשורה את החיים ואת אשר איננו עובר׃,Hebrew
אשר הפקדתי להיות לה כרוז ושליח ומורה הגוים׃,Hebrew
ובעבור זאת אסבל כאלה ולא אבוש כי יודע אנכי במי האמנתי ומבטח אנכי כי היכלת לו לשמר את פקדוני עד היום ההוא׃,Hebrew
החזק בתכונת הדברים הבריאים אשר שמעת ממני באמונה ובאהבה אשר במשיח ישוע׃,Hebrew
שמר את הפקדון הטוב בעזרת רוח הקדש השכן בנו׃,Hebrew
זאת אתה יודע כי פנו ממני כל אשר באסיא ובתוכם פוגלוס והרמוגניס׃,Hebrew
יתן האדון רחמים לבית אניסיפורוס כי פעמים רבות השיב את נפשי ולא בוש ממוסרי׃,Hebrew
כי אם בהיותו ברומי יגע לבקשני עד כי מצאני׃,Hebrew
יתן לו האדון למצא רחמים מלפני יהוה ביום ההוא ורב שרותו אשר שרת באפסוס אתה ידעת היטב׃,Hebrew
לכן בני התחזק בחסד אשר במשיח ישוע׃,Hebrew
ואת אשר שמעת ממני בפני עדים רבים תפקידנו בידי אנשים נאמנים אשר הם כשרים ללמד גם את האחרים׃,Hebrew
וסבל הרעות כאיש חיל בצבא מלחמת ישוע המשיח׃,Hebrew
איש יצא לצבא לא יתערב בעשקי החיים למען יהיה רצוי לשר הצבא׃,Hebrew
וגם אם נאבק איש לא יכתר אם לא יאבק כמשפט׃,Hebrew
האכר העבד הוא יאכל ראשונה מפרי האדמה׃,Hebrew
בין באשר אני אמר כי האדון יתן לך חכמה בכל דבר׃,Hebrew
זכור תזכר את ישוע המשיח הנעור מן המתים אשר הוא מזרע דוד כפי בשורתי׃,Hebrew
אשר בעבורה אני נשא רעות עד למוסרות כעשה עול אבל דבר האלהים איננו נאסר׃,Hebrew
ועל כן אסבל את כל למען הבחירים למען ישיגו גם המה את התשועה במשיח ישוע עם כבוד עולמים׃,Hebrew
נאמן הדבר הזה כי אם מתנו אתו גם אתו נחיה׃,Hebrew
אם נסבל גם נמלך אתו ואם ננכר גם הוא ינכר אתנו׃,Hebrew
אם לא נאמין הנה הוא קים באמונתו כי לכחש בעצמו לא יוכל׃,Hebrew
זאת הזכר להם והעד לפני האדון שלא לעשק במחלקת מלים אשר לא להועיל רק לעות דעת השמעים׃,Hebrew
היה שקוד להתיצב נאמן לפני אלהים וכפעל אשר לא יבוש המחלק על נכון דבר האמת׃,Hebrew
אבל תרחק מדברי הבל הפסולים כי יוסיפו הרבות רשע׃,Hebrew
ושיחתם כרקב תאכל סביב אשר מהם הומניוס ופיליטוס׃,Hebrew
אשר תעו מן האמת באמרם כי תחית המתים כבר היתה ויבלבלו אמונת קצת אנשים׃,Hebrew
אך איתן הוא יסוד האלהים וזה חותמו ידע יהוה את אשר לו ועוד יסור מעול כל הקורא את שם המשיח׃,Hebrew
כי בבית גדול לא כלי זהב וכסף בלבד אלא גם של עץ ושל חרש ומהם לכבוד ומהם לבזיון׃,Hebrew
והנה אם טהר איש את נפשו מאלה יהיה כלי לכבוד מקדש ומועיל לבעל הבית מוכן לכל מעשה טוב׃,Hebrew
ברח לך מתאות הנעורים ורדף צדק ואמונה ואהבה ושלום עם כל הקראים אל יהוה בלב טהור׃,Hebrew
ותרחק מן השאלות התפלות באין מוסר באשר תדע כי אך קטטה מולידות הנה׃,Hebrew
ועבד האדון לא יתקוטט אלא יהי נוח לכל ומבין ללמד וסבלן׃,Hebrew
ומיסר בנמיכות רוח את המתנגדים אולי יתן האלהים בלבבם לשוב להכרת האמת׃,Hebrew
ויעירו ממוקשי השטן אשר צדם בהם לרצונו׃,Hebrew
וזאת תדע כי באחרית הימים יבאו עתים קשות׃,Hebrew
כי יהיו האנשים אהבי עצמם ואהבי בצע והוללים וגאים ומגדפים וממרים באבותם וכפויי טובה ולא חסידים׃,Hebrew
חסרי אהבה ובוגדים ומלשינים וזוללים ואכרזים ושנאי טוב׃,Hebrew
ומסרים ופחזים וגבהי רוח והלכים אחרי תענוגים יותר מאחרי האלהים׃,Hebrew
ואשר דמיון חסידות להם ומכחשים בכחה ואתה סור מאלה׃,Hebrew
כי יש בהם הבאים בלאט אל הבתים ושבים נשים טעונות חטאים ונתעות בתאות שנות׃,Hebrew
הלמדות תמיד ולעולם אינן יכלות לבוא לידיעת האמת׃,Hebrew
כי כמו יניס וימבריס אשר קמו על משה כן גם אלה מתקוממים אל האמת אנשים אשר נשחתה דעתם ונמאסים בדבר האמונה׃,Hebrew
אכן לא יוסיפו להצליח כי שגעונם יגלה לכל כאשר קרה גם את האנשים ההם׃,Hebrew
אבל אתה הלכת אחרי בהוראה ובהנהגה וברצון ובאמונה ובארך הרוח ובאהבה ובסבלנות׃,Hebrew
וברדיפות ובענוים אשר מצאוני באנטיוכיא ובאקוניא ובלוסטרא ואלה הרדיפות סבלתי ומכלן הצילני האדון׃,Hebrew
וגם כל החפצים לחיות חיי חסידות במשיח ישוע המה ירדפו׃,Hebrew
ואנשים רעים וקסמים יוסיפו סרה מתעים ונתעים׃,Hebrew
אבל אתה עמד במה שלמדת והבטחת כי יודע אתה מי הוא אשר למדת ממנו׃,Hebrew
ומנעוריך ידעת את כתבי הקדש היכלים להחכימך אל הישועה על ידי האמונה במשיח ישוע׃,Hebrew
כי כל הכתוב נכתב ברוח אלהים גם מועיל להורת ולהוכיח ולישר וליסר בצדק׃,Hebrew
למען אשר יהיה איש האלהים תמים ומהיר לכל מעשה טוב׃,Hebrew
לכן אני מעיד בך נגד האלהים ונגד אדנינו ישוע המשיח הבא לשפט את החיים ואת המתים בהופעתו ובמלכותו׃,Hebrew
הכרז את הדבר והתמד בין בעתו בין שלא בעתו הוכח וגער והזהר בכל ארך רוח והוראה׃,Hebrew
כי בוא תבא העת אשר לא יכילו את הלקח הבריא כי אם כאות נפשם יקבצו להם מורים לשעשעי אזנים׃,Hebrew
ויטו אזניהם מן האמת ויפנו אל ההגדות׃,Hebrew
אבל אתה היה ער בכל סבל הרעות ועשה מלאכת המבשר ומלא את שרותך׃,Hebrew
כי עתה זה אסך נסך ועת פטירתי הגיעה׃,Hebrew
המלחמה הטובה נלחמתי את המרוצה השלמתי את האמונה שמרתי׃,Hebrew
ומעתה שמור לי כתר הצדקה אשר ביום ההוא יתננו לי האדון השפט הצדיק ולא לי לבדי כי גם לכל אהבי הופעתו׃,Hebrew
חושה לבוא אלי במהרה׃,Hebrew
כי דימס עזבני באהבתו את העולם הזה וילך לו לתסלוניקי וקריסקיס הלך לגלטיא וטיטוס לדלמטיא׃,Hebrew
ולוקס הוא לבדו עמדי קח את מרקוס והביאהו אתך כי יועיל לי למאד לעבודה׃,Hebrew
את טוכיקוס שלחתי לאפסוס׃,Hebrew
את המטפחת שהנחתי בטרואס אצל קרפוס הביאהו אתך בבואך ואף את הספרים ובפרט את המגלות של קלף׃,Hebrew
אלכסנדר חרש הנחשת עשה לי רעות רבות ישלם לו יהוה כמעשיו׃,Hebrew
וגם אתה השמר לך ממנו כי מרו מרה את דברינו׃,Hebrew
בהתנצלותי הראשונה לא היה איש לעזרני כי כלם עזבוני אל יחשב להם עון׃,Hebrew
אבל האדון הוא עזרני וחזקני למען תשלם על ידי הבשורה וישמעוה כל הגוים ואנצל מפי אריה׃,Hebrew
ויצילני האדון מכל מעשה רע ויושיעני אל מלכותו שבשמים לו הכבוד לעולמי עולמים אמן׃,Hebrew
שאל לשלום פריסקה ועקילס ובית אניסיפורוס׃,Hebrew
ארסטוס נשאר בקורנתוס ואת טרופימוס הנחתי חולה במילטוס׃,Hebrew
חושה לבוא לפני הסתיו אובולוס ופודיס ולינוס וקלודיה והאחים כלם שאלים לשלומך׃,Hebrew
אדנינו ישוע המשיח יהי עם רוחך החסד עמכם אמן׃,Hebrew
פולוס עבד אלהים ושליח ישוע המשיח לפי אמונת בחירי אלהים ודעת האמת אשר לחסידות׃,Hebrew
עלי תקות חיי העולם אשר הבטיח לפני ימות עולם האל אשר לא ישקר׃,Hebrew
וגלה במועדו את דברו על ידי הקריאה המפקדה בידי על פי מצות האלהים מושיענו׃,Hebrew
אל טיטוס בנו האמתי לפי אמונה אחת חסד ורחמים ושלום מאת האלהים אבינו ואדנינו ישוע המשיח מושיענו׃,Hebrew
לזאת עזבתיך בקריטי למען תשלים את החסד ותשים זקנים בכל עיר ועיר כאשר צויתיך׃,Hebrew
אם ימצא איש תם ובעל אשה אחת ויש לו בנים מאמינים ואין עליהם טענת פריצות ואינם סוררים׃,Hebrew
כי פקיד העדה צריך להיות איש תם כסכן לאלהים לא עמד על דעתו ולא רגזן ולא אהב יין ולא בעל אגרף ולא נטה אחרי הבצע׃,Hebrew
כי אם יהי מכניס ארחים ואהב טוב וצנוע וצדיק וקדוש וכבש את יצרו׃,Hebrew
ומחזיק בדבר הנאמן כפי ההוראה למען יהיה בכחו להזהיר בלקח הבריא ולהוכיח את המריבים׃,Hebrew
כי יש הרבה מרדים מדברי הבל ומתעי נפש ובפרט מן המולים׃,Hebrew
אשר סכור יסכר פיהם ההפכים בתים כלם בהורותם דברים לא כנים עקב בצע׃,Hebrew
וכבר אמר אחד מהם נביאם אשר בתוכם בני קריטי כזבים הם מעולם וחיות רעות וכרשים עצלים׃,Hebrew
והעדות הזאת אמת היא ובעבור כן תוכיחם תוכחה קשה למען יהיו בריאים באמונה׃,Hebrew
ולא ישימו לב אל הגדות היהודים ואל מצות האנשים הסרים מן האמת׃,Hebrew
הן הכל טהור לטהורים אבל לנטמאים ולאינם מאמינים אין דבר טהור כי נטמאה גם דעתם גם רוחם׃,Hebrew
אמרים המה כי ידעו את האלהים ובמעשיהם כופרים בו כי מתעבים וממרים הם ולא יצלחו לכל מעשה טוב׃,Hebrew
ואתה דבר את הנאה ללקח הבריא׃,Hebrew
שיהיו הזקנים משלים ברוחם ומכבדים וצנועים ובריאים באמונה ובאהבה ובסבלנות׃,Hebrew
וכן הזקנות תהי הנהגתן כאשר נאוה לקדש לא תהיינה מלשינות ולא נכבשות לסבוא יין כי אם מלמדות טוב׃,Hebrew
ומישרות את הצעירות לאהב את בעליהן ולאהב את בניהן׃,Hebrew
ולהיות צנועות וטהרות צופיות הליכות ביתן וטבות ונכנעות לבעליהן למען לא יחלל דבר האלהים׃,Hebrew
ככה תזהיר גם את הבחורים שיהיו צנועים׃,Hebrew
ובכל דבר היה אתה למופת במעשים טובים בהוראה צרופה ונהדרה׃,Hebrew
ובדבר בריא ומום אין בו למען יבוש המתקומם ולא ימצא לדבר עליכם רע׃,Hebrew
העבדים יכנעו לאדניהם ויתרצו להם בכל דבר ולא ימרו את דבריהם׃,Hebrew
ולא ימעלו מעל כי אם יראו כל אמונה טובה למען יפארו בכל את לקח אלהינו מושיענו׃,Hebrew
כי הופיע חסד אלהים להושיע את כל בני האדם׃,Hebrew
וליסר אתנו אשר נתעב הרשע ותאות העולם ונחיה בעולם הזה בצניעות ובצדק ובחסידות׃,Hebrew
ונחכה לתקוה המאשרת ולהופעת כבוד אלהינו הגדול ומושיענו ישוע המשיח׃,Hebrew
אשר נתן את נפשו בעדנו לגאלנו מכל עול ולטהר לו עם סגלה הזריז במעשים טובים׃,Hebrew
את אלה תדבר ותזהיר ותוכיח בכל חזקה ואיש אל יבוז לך׃,Hebrew
הזכר אתם להכנע ולשמע לשרים ולשלטונים ולהיות נכונים לכל מעשה טוב׃,Hebrew
ולבלתי גדף אדם ולחדל מריב ולהכריע לכף זכות ולהתנהג בכל ענוה לפני כל אדם׃,Hebrew
כי גם אנחנו היינו מלפנים חסרי דעת וסוררים ותועים ועבדים לתאות ולתשוקות שנות ומתהלכים ברשעה וקנאה ושנואים ושנאים איש את אחיו׃,Hebrew
אמנם כאשר נגלה נעם אלהים מושיענו ורחמנותו אל האדם׃,Hebrew
אז לא בגלל מעשי הצדקה אשר עשינו הושיע אתנו כי אם מתוך חסדו על ידי טבילת התולדה השניה וחדוש רוח הקדש׃,Hebrew
אשר שפך עלינו למכביר על ידי ישוע המשיח מושיענו׃,Hebrew
למען נצדק בחסדו ונירש לפי התקוה את חיי העולמים׃,Hebrew
נאמן הוא הדבר ורצה אני כי תקים את אלה למען אשר ישתדלו המאמינים לאלהים לעשק במעשים טובים עשות כאלה טוב הוא ומועיל לאדם׃,Hebrew
אבל תרחק מן השאלות התפלות ומלמודי תולדות ומן הקטטות ומחלקות בעניני החקים כי אין בהן מועיל והבל הנה׃,Hebrew
ואיש החולק על האמונה אם הוכח פעם ושתים שטה מעליו׃,Hebrew
ודע כי איש כזה איש תהפכות הוא וחוטא בהרשיע את נפשו׃,Hebrew
כאשר אשלח אליך את ארטמס או את טוכיקוס תמהר לבוא אלי לניקפליס כי גמרתי בלבי לשבת שם בימי הסתיו׃,Hebrew
השתדל ללות על דרכם את זינס המלמד בתורה ואת אפולוס למען לא יחסרו דבר׃,Hebrew
וילמדו גם אנשי עדתנו לעשק במעשים טובים לעזר בכל מחסור פן יהיו בלי פרי׃,Hebrew
כל אשר עמדי שאלים לשלומך שאל לשלום האהבים אתנו באמונה החסד עם כלכם אמן׃,Hebrew
פולוס אסיר המשיח ישוע וטימותיוס האח אל פילימון החביב והעזר אתנו׃,Hebrew
ואל אפיה האהובה ואל ארכפוס חבר מלחמתינו ואל הקהלה אשר בביתך׃,Hebrew
חסד לכם ושלום מאת אלהים אבינו ואדנינו ישוע המשיח׃,Hebrew
מודה אני לאלהי בכל עת בהזכירי אתך בתפלותי׃,Hebrew
אחרי שמעי אהבתך ואמונתך אשר בך לאדנינו ישוע ולכל הקדושים׃,Hebrew
למען אשר תאמץ התחברות אמונתך בדעת כל טוב אשר בכם לשם המשיח׃,Hebrew
כי שמחה גדולה ונחמה יש לנו באהבתך באשר היתה רוחה למעי הקדושים אחי על ידיך׃,Hebrew
לכן אף כי יש לי בטחון רב במשיח לצותך את הראוי לך הנה בחרתי למען האהבה לחלות את פניך׃,Hebrew
כאשר הנה אנכי פולוס איש זקן ועתה גם אסיר ישוע המשיח׃,Hebrew
אבקשה ממך על בני אשר הוללתיו במוסרי על אניסימוס׃,Hebrew
אשר מלפנים לא הועיל לך ועתה הוא להועיל גם לך גם לי והשיבתיו אליך׃,Hebrew
ואתה קבל נא אתו שהוא מעי׃,Hebrew
חפצתי לעצר אתו אצלי שישרתני תחתיך במוסרות הבשורה׃,Hebrew
אבל בלי רצונך לא אביתי לעשות דבר למען לא תהיה טובתך באנס כי אם בנדבה׃,Hebrew
כי אולי נפרד ממך לשעה בעבור אשר יהיה לך לעולם׃,Hebrew
ומעתה לא כעבד כי אם למעלה מעבד כאח אהוב שכן הוא לי ביותר ואף כי לך הן בבשר הן באדון׃,Hebrew
והנה אם תחשבני לחבר לך תקבלנו כמוני׃,Hebrew
ואם הרע לך בדבר או חיב הוא לך דבר חשבהו לי׃,Hebrew
אני פולוס כתבתי בידי אני אשלם ולא אמר כי אתה חיב לי גם את נפשך׃,Hebrew
כן אחי אהנה נא ממך באדון נחם נא את מעי באדון׃,Hebrew
בבטחוני כי תשמע לי כתבתי אליך ויודע אני כי תעשה יותר ממה שאמרתי׃,Hebrew
ועם זה גם תכין לי בית מלון כי אקוה אשר אנתן לכם על ידי תפלותיכם׃,Hebrew
אפפרס האסור אתי במשיח ישוע׃,Hebrew
ומרקוס וארסטרכוס ודימס ולוקס עזרי שאלים לשלומך׃,Hebrew
חסד ישוע המשיח אדנינו עם רוחכם אמן׃,Hebrew
האלהים אשר דבר מקדם פעמים רבות ובפנים שנים אל אבתינו ביד הנביאים דבר אלינו באחרית הימים האלה ביד בנו׃,Hebrew
אשר נתנו ליורש כל וגם עשה בידו את העולמות׃,Hebrew
והוא זהר כבודו וצלם ישותו ונושא כל בדבר גבורתו ואחרי עשתו בנפשו טהרת חטאתינו ישב לימין הגדלה במרומים׃,Hebrew
ויגדל מאד מן המלאכים כאשר השם אשר נחלו יקר הוא משלהם׃,Hebrew
כי אל מי מן המלאכים אמר מעולם בני אתה אני היום ילדתיך ועוד אני אהיה לו לאב והוא יהיה לי לבן׃,Hebrew
ובהביאו את הבכור שנית לעולם אמר והשתחוו לו כל מלאכים אלהים׃,Hebrew
הן על המלאכים הוא אמר עשה מלאכיו רוחות משרתיו אש להט׃,Hebrew
אך על הבן אמר כסאך אלהים עולם ועד שבט מישר שבט מלכותך׃,Hebrew
אהבת צדק ותשנא רשע על כן משחך אלהים אלהיך שמן ששון מחבריך׃,Hebrew
ועוד אתה אדני לפנים הארץ יסדת ומעשה ידיך שמים׃,Hebrew
המה יאבדו ואתה תעמד וכלם כבגד יבלו׃,Hebrew
כלבוש תחליפם ויחלפו ואתה הוא ושנותיך לא יתמו׃,Hebrew
ואל מי מן המלאכים אמר מעולם שב לימיני עד אשית איביך הדם לרגליך׃,Hebrew
הלא הם כלם רוחות השרת שלוחים לעזרה בעד העתידים לרשת את הישועה׃,Hebrew
לכן אנחנו חיבים ביותר להכין לבבנו אל אשר שמענו פן ילוז ויאבד ממנו׃,Hebrew
כי אם הדבר הנאמר על ידי המלאכים היה קים וכל פשע ומרי נשא את ענשו כמשפט׃,Hebrew
איך נמלט אנחנו אם לא נשים לב לתשועה גדולה אשר כזאת הנאמרה מתחלה בפי האדון ותקים לנו על ידי שמעיה׃,Hebrew
וגם אלהים העיד עליה באתות ובמופתים ובגבורות שנות ובהאציל מרוח קדשו כרצונו׃,Hebrew
כי לא תחת יד המלאכים שת את העולם הבא אשר אנחנו מדברים עליו׃,Hebrew
כי אם כאשר העיד האמר במקום אחד מה אנוש כי תזכרנו ובן אדם כי תפקדנו׃,Hebrew
ותחסרהו מעט מאלהים וכבוד והדר תעטרהו ותמשילהו במעשי ידיך׃,Hebrew
כל שתה תחת רגליו הנה באשר שת כל תחתיו לא השאיר דבר שלא שת תחתיו ועתה זה לא ראינו עדין כי כל הושת תחתיו׃,Hebrew
אבל ישוע המחסר מעט ממלאכים אותו ראינו מעטר בכבוד והדר מפני ענותו עד מות למען אשר יטעם בחסד אלהים את המות בעד כלם׃,Hebrew
כי נאה היה לו אשר הכל למענו והכל על ידו בהנחתו בנים רבים לכבוד להשלים בענוים את שר ישועתם׃,Hebrew
כי גם המקדש גם המקדשים כלם מאחד המה ועל כן לא בוש מקרא להם אחים׃,Hebrew
באמרו אספרה שמך לאחי בתוך קהל אהללך׃,Hebrew
ועוד וקויתי לו ועוד הנה אנכי והילדים אשר נתן לי יהוה׃,Hebrew
ויען כי הילדים כלם יחדו בשר ודם אף הוא לבש בשר ודם כמוהם למען אשר יבטל על ידי המות את אשר לו ממשלת המות הוא השטן׃,Hebrew
ולהתיר את אלה אשר מאימת המות היו נתנים לעבדות כל ימי חייהם׃,Hebrew
כי אמנם לא במלאכים החזיק כי אם בזרע אברהם החזיק׃,Hebrew
על כן היה עליו להדמות לאחיו בכל דבר למען אשר יהיה כהן גדול רחמן ונאמן בעניני אלהים לכפר על חטאת העם׃,Hebrew
כי באשר הוא בעצמו ענה ונתנסה יכל לעזר את המנסים׃,Hebrew
לכן אחי הקדושים חברים לקריאה של מעלה הביטו אל השליח וכהן הודיתנו הגדול אל המשיח ישוע׃,Hebrew
אשר הוא נאמן לעשהו כמו גם משה בכל ביתו׃,Hebrew
כי כבוד גדול ממשה נחל זה כאשר בנה הבית חשוב יותר מן הבית׃,Hebrew
כי כל בית יש לו בנה אבל בונה כל הוא האלהים׃,Hebrew
והן משה נאמן בכל ביתו כעבד לעדות העמדות להאמר׃,Hebrew
אבל המשיח הוא הבן על ביתו ואנחנו ביתו אם נחזיק בבטחון ובתהלת התקוה ולא נרפנה עד הקץ׃,Hebrew
לכן כמאמר רוח הקדש היום אם בקלו תשמעו׃,Hebrew
אל תקשו לבבכם כמריבה כיום מסה במדבר׃,Hebrew
אשר נסוני אבותיכם בחנוני גם ראו פעלי ארבעים שנה׃,Hebrew
לכן אקוט בדור ואמר עם תעי לבב הם והם לא ידעו דרכי׃,Hebrew
אשר נשבעתי באפי אם יבאון אל מנוחתי׃,Hebrew
ראו עתה אחי פן יש באחד מכם לב רע וחסר אמונה לסור מאלהים חיים׃,Hebrew
אך הוכח תוכיחו איש את רעהו יום יום עד שיקרא היום למען אשר לא יקשה איש מכם את לבו במדוחי פשע׃,Hebrew
כי נתחברנו למשיח אם נחזיק בראשית הבטחה ולא נרפנה עד הקץ׃,Hebrew
כאשר נאמר היום אם בקלו תשמעו אל תקשו לבבכם כמריבה׃,Hebrew
מי אפוא אלה אשר שמעו ויריבו הלא כל יצאי מצרים ביד משה׃,Hebrew
ובמי התקוטט ארבעים שנה הלא בחטאים אשר נפלו פגריהם במדבר׃,Hebrew
ולמי נשבע לבלתי בא אל מנוחתו אם לא לסוררים׃,Hebrew
ואנחנו ראים כי לא יכלו לבוא על אשר לא האמינו׃,Hebrew
על כן נירא נא בהמצא עוד ההבטחה לבוא אל מנוחתו פן יראה איש מכם מאחר פעמיו׃,Hebrew
כי גם אלינו באה הבשורה כמו אליהם אך לא הועיל להם דבר השמועה מפני אשר לא התערב באמונה לשמעים׃,Hebrew
כי באי המונה אנחנו המאמינים כמו שאמר אשר נשבעתי באפי אם יבאון אל מנוחתי אף כי נגמרו מעשי יהוה מעת הוסד העולם׃,Hebrew
כי על היום השביעי אמר במקום אחד וישבת ביום השביעי מכל מלאכתו׃,Hebrew
ובמקום הזה אמר עוד אם יבאון אל מנוחתי׃,Hebrew
ויען כי יש עוד מקום לבוא אליה ואשר התבשרו בראשונה המה לא באו שם בעבור המרי׃,Hebrew
לכן הוסיף לקבוע יום באמרו היום על ידי דוד מקץ ימים רבים כמו שנאמר היום אם בקלו תשמעו אל תקשו לבבכם׃,Hebrew
כי אלו יהושע הניח להם לא היה מדבר אחרי זאת על יום אחר׃,Hebrew
על כן נשארה עוד מנוחת שבת לעם אלהים׃,Hebrew
כי הבא אל מנוחתו גם הוא שבת ממלאכתו כמו האלהים משלו׃,Hebrew
לכן נשקדה נא לבוא אל המנוחה ההיא למען אשר לא יכשל איש והיה ממרה כמוהם׃,Hebrew
כי דבר האלהים חי הוא ופעל גבורות וחד מחרב פיפיות ונכנס עד להבדיל בין נפש לרוח ובין הדבקים למוח ובחן מחשבות לבב ומזמותיו׃,Hebrew
ואין כל נברא נסתר מנגדו כי הכל חשוף וגלוי לעיני בעל דברים שלנו׃,Hebrew
ועתה בהיות לנו כהן ראש גדול אשר עבר בשמים הוא ישוע בן האלהים נחזיקה בהודאתנו׃,Hebrew
כי אין לנו כהן גדול אשר לא יוכל להצטער על חליינו כי אם המנסה בכל כמונו אך בלי חטא׃,Hebrew
על כן נקרבה בבטחון אל כסא החסד לשאת רחמים ולמצא חסד לעזרה בעתה׃,Hebrew
כי כל כהן גדול הלקוח מתוך בני אדם מפקד הוא בעבור בני אדם בעניני אלהים להקריב מנחה וזבח על החטאים׃,Hebrew
והוא יכול לחמל על השגגים והתעים בהיותו גם הוא ידוע חלי׃,Hebrew
אשר על כן חיב להקריב על החטאים גם בעד העם גם בעד נפשו׃,Hebrew
ואת הגדלה הזאת לא יקח איש לעצמו רק הקרוא לה מאת האלהים כמו אהרן׃,Hebrew
כן גם המשיח לא כבד את עצמו להיות כהן גדול כי אם האמר אליו בני אתה אני היום ילדתיך׃,Hebrew
כמו שאמר גם במקום אחר אתה כהן לעולם על דברתי מלכי צדק׃,Hebrew
אשר בימי היותו בבשר הקריב תפלות ותחנונים בצעקה גדולה ובדעות לפני מי שיכול להושיעו ממות ויעתר לו מפני יראתו׃,Hebrew
ואף כי היה הבן למד מענותו לשמוע׃,Hebrew
ואחרי אשר השלם היה ממציא תשועת עולמים לכל שמעיו׃,Hebrew
והאלהים קרא לו כהן גדול על דברתי מלכי צדק׃,Hebrew
על זאת יש לנו לדבר הרבה וקשות לבאר לכם במלין יען כי כבדו אזניכם׃,Hebrew
כי תחת אשר היה ראוי לכם לפי ארך הזמן להיות מלמדים עתה מן הצרך לשוב וללמד אתכם עקרי ראשית דברי אלהים ונצרכתם לחלב ולא למאכל בריא׃,Hebrew
כי כל אשר מאכלו חלב איננו מבין בדבר צדק כי עודנו עולל׃,Hebrew
אך לשלמים המאכל הבריא אשר על פי ההרגל יש להם חושים מנסים להבדיל בין טוב לרע׃,Hebrew
על כן בעזב כעת ראשית דבר המשיח נעבר אל השלמות ולא נשוב לשית יסודי התשובה ממעשי מות והאמונה באלהים׃,Hebrew
ותורת הטבילות וסמיכת ידים ותחית המתים והדין הנצחי׃,Hebrew
ואת זאת נעשה אם יתן האל׃,Hebrew
כי אלה אשר נגה עליהם האור וטעמו ממתנת השמים ונתן להם חלקם ברוח הקדש׃,Hebrew
וטעמו את דבר אלהים הטוב וכחות העולם הבא וימעלו מעל׃,Hebrew
נמנעו מהתחדש עוד לתשובה כי צלבו להם מחדש את בן האלהים ויתנוהו למשל׃,Hebrew
כי האדמה השותה את הגשם הירד עליה למכביר ומוציאה עשב טוב לעבדיה תשא ברכה מאת האלהים׃,Hebrew
ואשר תוציא קוץ ודרדר נמאסה היא וקרובה למארה וסופה להשרף׃,Hebrew
אמנם ידידי מבטחים אנחנו בכם טבות מאלה וקרבות לישועה אף כי דברנו כזאת׃,Hebrew
כי האלהים לא יעות צדק לשכח את מעשיכם ואת עמל אהבתכם אשר הראיתם לשמו ששרתם ועודכם משרתים את הקדשים׃,Hebrew
אבל חפצנו שכל אחד מכם גם ישקד שקוד להחזיק בשלמות התקוה עד הקץ׃,Hebrew
שלא תעצלו כי אם תלכו בעקבות היורשים באמונה וארך רוח את ההבטחות׃,Hebrew
כי בהבטיח אלהים את אברהם נשבע בנפשו יען אשר אין גדול ממנו להשבע בו׃,Hebrew
ויאמר כי ברך אברכך והרבה ארבה אותך׃,Hebrew
ויהי בהאריך נפשו השיג את ההבטחה׃,Hebrew
בני האדם ישבעו בגדול מהם והשבועה להם קץ כל ערעור לקיום הדבר׃,Hebrew
על כן כאשר רצה האלהים להראות ביותר את ירשי ההבטחה כי לא תשתנה עצתו ערב אתה בשבועה׃,Hebrew
למען על פי שני דברים בלתי משתנים אשר חלילה לאלהים לשקר בם יהיה לנו אשר נסנו עליו זרוז גדול לאחז בתקוה הנתונה לפנינו׃,Hebrew
אשר היא לנפשנו לעוגין נכון וחזק ומגיע אל מבית לפרכת׃,Hebrew
אשר בא שמה ישוע העבר לפנינו ויהי כהן גדול לעולם על דברתי מלכי צדק׃,Hebrew
כי זה מלכי צדק מלך שלם כהן לאל עליון אשר יצא לקראת אברהם בשובו מהכות את המלכים ויברכהו׃,Hebrew
ואשר חלק לו אברהם מעשר מכל שמו יפרש מלך הצדק ועוד מלך שלם הוא מלך השלום׃,Hebrew
באין אב באין אם באין יחש ולימיו אין תחלה ולחייו אין סוף כי אם נדמה לבן האלהים הוא עומד בכהנתו לנצח׃,Hebrew
ראו עתה מה גדול הוא אשר גם אברהם אבינו נתן לו מעשר מראשית השלל׃,Hebrew
הן אלה מבני לוי אשר נחלי את הכהנה יש להם חק על פי התורה לקחת את המעשרות מן העם מן אחיהם אשר אף הם יצאי ירך אברהם׃,Hebrew
ואשר איננו מתיחש למשפחתם הוא לקח את המעשר מן אברהם ויברך את אשר היתה לו ההבטחה׃,Hebrew
והנה נכון הדבר כי הקטן יברך על ידי הגדול ממנו׃,Hebrew
ופה בני אדם שימותו לקחים את המעשר אבל שם לקחו מי שהועד עליו כי הוא חי׃,Hebrew
ויתכן לומר כי גם לוי הלקח את המעשרות היה מעשר בעשר אברהם׃,Hebrew
כי עוד בירך האב היה בצאת מלכי צדק לקראתו׃,Hebrew
על כן אלו היתה שלמות על ידי כהנת בני לוי אשר בה נתנה התורה לעם למה זה צריך לקום עוד כהן אחר על דברתי מלכי צדק ולא יאמר על דברתי אהרן׃,Hebrew
כי בהשתנות הכהנה מן הצרך שתשתנה גם התורה׃,Hebrew
כי אשר מדבר בו כזאת הוא משבט אחר אשר מעולם לא שרת איש ממנו את המזבח׃,Hebrew
כי גלוי לכל אשר אדנינו זרח מיהודה מן השבט אשר משה לא דבר אליו דבר על הכהנה׃,Hebrew
ועוד יותר ברור הוא אם יוקם על דמיון מלכי צדק כהן אחר׃,Hebrew
אשר איננו על פי חקת בשר ודם אלא על פי כח חיים בלתי נפסקים׃,Hebrew
כי העיד עליו אתה כהן לעולם על דברתי מלכי צדק׃,Hebrew
בעבור כי המצוה הקדמת הוסרה בהיותה חלושה וקצרת יד מהועיל׃,Hebrew
כי התורה לא השלימה דבר והנה נכנסה במקומה תקוה טובה ממנה אשר נקרב על ידה לאלהים׃,Hebrew
וכפי אשר לא היתה זאת בלי שבועה׃,Hebrew
כי המה נתכהנו בלי שבועה וזה בשבועה על ידי האמר לו נשבע יהוה ולא ינחם אתה כהן לעולם על דברתי מלכי צדק׃,Hebrew
גם הברית טובה ויתרה היא אשר ישוע ערב אותה׃,Hebrew
ושם נתכהנו רבים מפני אשר המות לא הניחם להותר בארץ׃,Hebrew
אבל זה בעמדו לעולם יש לו כהנה אשר לא תעבר ממנו׃,Hebrew
אשר על כן יוכל גם להושיע בכל וכל את הנגשים על ידו לאלהים כי חי הוא תמיד להפגיע בעדם׃,Hebrew
כי נאוה לנו כהן כזה שהוא חסיד ותמים וטהור ונבדל מן החטאים ונשא מהשמים׃,Hebrew
אשר איננו צריך יום יום ככהנים הגדולים ההם להקריב בראשונה על חטאתיו ואחרי כן על חטאת העם כי זאת עשה בפעם אחת בהקריבו את נפשו׃,Hebrew
כי התורה העמידה לכהנים גדולים בני אדם חלשים אבל דבר השבועה הבאה אחרי התורה העמיד את הבן המשלם לעולם׃,Hebrew
וזה ראש הנאמרים כי יש לנו כהן גדול היושב לימין כסא הגבורה בשמים׃,Hebrew
והוא משרת הקדש והמשכן האמתי אשר כוננו אדני ולא אדם׃,Hebrew
כי כל כהן גדול הוא מפקד להקריב מנחות וזבחים ועל כן צריך שיהיה גם לזה דבר להקריב׃,Hebrew
והנה אלו היה בארץ לא היה כהן כי יש פה הכהנים המקריבים הקרבנות לפי התורה׃,Hebrew
ומכהנים לדמות וצל הדברים שבשמים כדבר יהוה אל משה בבאו לכלות את המשכן כי אמר אליו ראה ועשה הכל בתבניתו אשר אתה מראה בהר׃,Hebrew
ועתה הוא קבל שרות מעלה כפי מעלת הברית הנעשה על ידו אשר הוקמה על הבטחות טבות ויתרות׃,Hebrew
כי אלו היתה הראשונה ההיא תמימה לא יבקש מקום לשניה׃,Hebrew
כי כה אמר בהוכיח אתם הנה ימים באים נאם יהוה וכרתי את בית ישראל ואת בית יהודה ברית חדשה׃,Hebrew
לא כברית אשר כרתי את אבותם ביום החזיקי בידם להוציאם מארץ מצרים אשר המה הפרו את בריתי ואנכי בחלתי בם נאם יהוה׃,Hebrew
כי זאת הברית אשר אכרת את בית ישראל אחרי הימים ההם נאם יהוה נתתי את תורתי בקרבם ועל לבם אכתבנה והייתי להם לאלהים והמה יהיו לי לעם׃,Hebrew
ולא ילמדו עוד איש את רעהו ואיש את אחיו לאמר דעו את יהוה כי כולם ידעו אותי למקטנם ועד גדולם׃,Hebrew
כי אסלח לעונם ולחטאתם ולפשעיהם לא אזכר עוד׃,Hebrew
הנה באמרו ברית חדשה ישן את הראשונה ומה שהוא נושן ומזקין קרוב הוא אל קצו׃,Hebrew
הן היה גם לברית הראשונה משפטי העבודה ומקדש ארצי׃,Hebrew
כי הוקם המשכן החיצון אשר בו המנורה והשלחן ומערכת הלחם והוא נקרא קדש׃,Hebrew
ומבית לפרכת השנית משכן הנקרא קדש הקדשים׃,Hebrew
אשר לו מזבח הזהב לקטרת וארון הברית מצפה זהב כלו ובו צנצנת זהב אשר המן בתוכו ומטה אהרן אשר פרח ולוחות הברית׃,Hebrew
וממעל לו כרובי הכבוד הסככים על הכפרת לא נדבר כעת על כל אחד מהם בפרט׃,Hebrew
ואחרי שהוכנו אלה ככה באו הכהנים תמיד אל המשכן החיצון לעבד שם את עבודתם׃,Hebrew
ואל המשכן אשר לפנים ממנו בא שמה הכהן הגדול לבדו פעם אחת בשנה לא בבלי דם אשר יקריב בעד נפשו ובעד שגגות העם׃,Hebrew
ורוח הקדש מודיע בזאת כי לא נגלה הדרך אל הקדש כל הימים אשר המשכן החיצון יש לו לעמד׃,Hebrew
והוא משל על העת ההוה אשר בה מקריבים מנחות וזבחים אשר לא יוכלו להשלים את לבב העבד׃,Hebrew
אך משפטי הגוף המה עם המאכלות והמשקים והטבילות השנות אשר הושמו עד עת התקון׃,Hebrew
אבל המשיח בבאו להיות כהן גדול לטבות העתידות עבר בתוך המשכן המעלה בגדלה ושלמות אשר לא נעשה בידים כלומר אשר איננו בכלל הבריאה הזאת׃,Hebrew
גם לא בא בדם שעירים ועגלים אלא בדם נפשו בא בפעם אחת אל הקדש פנימה וימצא גאלת עולם׃,Hebrew
כי אם דם הפרים והשעירים ואפר הפרה אשר יזה על הטמאים יקדשם לטהרת גופם׃,Hebrew
אף כי דם המשיח אשר הקריב את עצמו לאלהים ברוח נצחי ובלי מום יטהר לבבכם ממעשי מות לעבד את אלהים חיים׃,Hebrew
ובעבור זאת הוא גם סרסר לברית חדשה למען אשר יירשו המקראים את הבטחת נחלת עולם אחרי אשר מת לפדות מן הפשעים אשר נעשו תחת הברית הראשונה׃,Hebrew
כי במקום שיש דיתיקי צריך לדעת מות מקימה׃,Hebrew
כי רק במות המת תכון דיתיקי ואיננה בתקפה בעוד מקימה בחיים׃,Hebrew
לכן גם הראשונה לא חנכה בלא דם׃,Hebrew
כי ככלות משה להגיד לכל העם את כל המצות כתורה לקח דם העגלים והשעירים עם מים ותולעת שני ואזוב ויזרק על הספר ועל כל העם׃,Hebrew
ויאמר הנה דם הברית אשר צוה אלהים אליכם׃,Hebrew
וכן הזה מן הדם על המשכן ועל כל כלי השרת׃,Hebrew
וכמעט הכל יטהר בדם על פי התורה ואין כפרה בלי שפיכת דם׃,Hebrew
לכן דמיוני הדברים שבשמים צריכים להטהר באלה והדברים שבשמים בעצמם צריכים להטהר בזבחים טובים מאלה׃,Hebrew
כי המשיח לא בא אל הקדש הנעשה בידים שהוא רק דמות האמתי כי אם בא אל עצם השמים לראות עתה בעדנו את פני האלהים׃,Hebrew
אף לא להקריב את נפשו פעמים רבות ככהן הגדול אשר בא שנה בשנה אל הקדש בדם אחרים׃,Hebrew
כי אם כן הוא הלא היה לו לענות פעמים רבות מראשית העולם ועתה בקץ העתים נגלה בפעם אחת כדי לבטל את החטא בזבח נפשו׃,Hebrew
וכאשר נגזר על בני אדם פעם אחת המות ואחריו הדין׃,Hebrew
כן הקרב המשיח פעם אחת למען שאת חטאי רבים ופעם שנית יראה בלי חטא לישועה למחכים לו׃,Hebrew
כי התורה בהיות בה צל הטבות העתידות ולא מראה עצם הדברים אין ביכלתה להשלים את הקרבים בקרבנות ההם אשר יקריבו תמיד מדי שנה בשנה׃,Hebrew
כי לולא זאת חדלו מהביאם באשר המקריבים בהטהרם פעם אחת לא היתה בהם עוד רגשת חטאים׃,Hebrew
אבל יש שם הזכרת החטאים שנה בשנה׃,Hebrew
כי דם הפרים והשעירים לא יוכל להסיר חטאים׃,Hebrew
ובעבור זאת אמר בבואו לעולם זבח ומנחה לא חפצת גוף כוננת לי׃,Hebrew
עולה וחטאה לא שאלת׃,Hebrew
אז אמרתי הנה באתי במגלת ספר כתוב עלי לעשות רצונך אלהי׃,Hebrew
אחרי אמרו למעלה זבח ומנחה עולה וחטאה לא חפצת ולא שאלת אשר יקריבו אתם על פי התורה׃,Hebrew
אז אמר הנה באתי לעשות רצונך אלהי מעביר בזה את הראשונה למען הקים את השניה׃,Hebrew
וברצון הזה מקדשים אנחנו על ידי הקרבת קרבן גוף ישוע המשיח בפעם אחת׃,Hebrew
וכל כהן עמד יום יום לשרת ומוסיף פעמים רבות להקריב אתן הקרבנות אשר לא יוכלו לעולם להעביר חטאים׃,Hebrew
אולם זה אחרי הקריבו זבח אחד על החטאים ישב עד עולם לימין האלהים׃,Hebrew
וחכה יחכה עד כי יושתו איביו הדם לרגליו׃,Hebrew
כי הוא בקרבן אחת השלים לנצח את המקדשים׃,Hebrew
ואף רוח הקדש מעיד לנו על זאת כי אחרי אמרו׃,Hebrew
זאת הברית אשר אכרת אתם אחרי הימים ההם אמר יהוה נתתי את תורתי בקרבם ועל לבם אכתבנה׃,Hebrew
ולעונם ולחטאתם לא אזכר עוד׃,Hebrew
והנה באשר נסלחו החטאים אין עוד קרבן עליהם׃,Hebrew
ועתה אחי בהיות לנו בטחון דרך הקדש בדם ישוע׃,Hebrew
דרך חדש וחי אשר חדש לנו בפרכת היא בשרו׃,Hebrew
ובהיות לנו כהן גדול על בית אלהים׃,Hebrew
נקרבה נא בלבב שלם ובאמונה תמימה מטהרים בהזית לבבנו מרוח רעה ורחוצי בשר במים טהורים׃,Hebrew
נחזיקה בהודית התקוה בל נמוט כי נאמן המבטיח׃,Hebrew
ונתבוננה זה על זה לעורר אתנו לאהבה ולמעשים טובים׃,Hebrew
ואל נעזב את כנאיתנו כמנהג קצת אנשים כי אם נוכיח איש את אחיו וביותר בראתכם כי קרוב היום׃,Hebrew
כי אם נחטא בזדון אחרי אשר קבלנו דעת האמת לא ישאר עוד זבח קרבן לכפר על החטא׃,Hebrew
כי אם בעותי הדין העתיד ואש קנאה אשר תאכל את הצררים׃,Hebrew
הן איש כי יפר תורת משה מות ימות בלי חמלה על פי שנים עדים או שלשה׃,Hebrew
מה תחשבו כמה יגדל הענש הראוי לרמס ברגלו את בן האלהים וחשב לחל את דם הברית אשר הוא מקדש בו ומחרף את רוח החסד׃,Hebrew
כי ידענו את האמר לי נקם ושלם ועוד כי ידין יהוה עמו׃,Hebrew
מה נורא לנפל ביד אלהים חיים׃,Hebrew
אבל זכרו נא את הימים הראשונים כי אז אחרי ארו עיניכם נשאתם כבד ענוים רבים׃,Hebrew
פעם בהיותכם לראי בחרפה ותוגה פעם בהשתתף לאשר הגיע אליהם כזאת׃,Hebrew
כי הצטערתם על מוסרי וגזלת רכושכם סבלתם בשמחה מדעתכם בנפשכם שיש לכם בשמים קנין טוב ממנו וקים לעד׃,Hebrew
לכן אל תשליכו את בטחונכם כי יש לו שכר רב׃,Hebrew
כי צריכים אתם לסבלנות למען תעשו רצון אלהים ונשאתם את ההבטחה׃,Hebrew
כי עוד מעט רגע והבא יבא לא יאחר׃,Hebrew
הצדיק באמונתו יחיה ואם יסג אחור לא רצתה נפשי בו׃,Hebrew
אמנם אנחנו איננו מן הנסוגים אחור לאבדם כי אם מן המאמינים להצלת הנפש׃,Hebrew
כי האמונה היא חסן הבטחון במקוה והוכחת דברים לא נראים׃,Hebrew
ובה נחלו האבות עדות׃,Hebrew
באמונה נבין כי העולמות נעשו בדבר האלהים למען אשר יצא הנראה מן הנעלם׃,Hebrew
באמונה הקריב הבל לאלהים זבח טוב מקין אשר היה לו לעדות כי צדיק הוא בהעיד אלהים על מנחתיו ובה עודנו מדבר אחרי מותו׃,Hebrew
באמונה לקח חנוך לבלתי ראותו המות ואיננו כי לקח אתו אלהים והועד עליו לפני הלקחו כי את האלהים התהלך׃,Hebrew
ובלי אמונה לא יוכל איש להיות רצוי אל האלהים כי כל הקרב אליו צריך להאמין כי יש אלהים וגמול הוא משיב לדרשיו׃,Hebrew
באמונה בנה נח ביראת יהוה את התבה להצלת ביתו אתרי אשר צוה על דברים לא נראים עדין וירשע בה את העולם ויהי לירש הצדקה עקב האמונה׃,Hebrew
באמונה שמע אברהם כאשר נקרא ללכת אל הארץ אשר יירשנה ויצא ולא ידע אנה יבוא׃,Hebrew
באמונה היה גר בארץ ההבטחה כמו בנכריה וישב באהלים הוא ויצחק ויעקב אשר ירשו עמו ההבטחה ההיא׃,Hebrew
כי חכה לעיר אשר יסודתה נאמנה ובונה ומכוננה האלהים׃,Hebrew
באמונה שרה גם היא קבלה הכח להזריע ותלד אחרי בלתה כי חשבה לנאמן את המבטיח׃,Hebrew
על כן מאחד אשר כמעט מת גופו יצאו ככוכבי השמים לרב וכחול על שפת הים אשר לא יספר׃,Hebrew
כפי אמונה מתו כל אלה ולא השיגו את ההבטחות רק מרחוק ראו אותן ויבטחו וישמחו לקראתן ויודו כי גרים הם ותושבים בארץ׃,Hebrew
הלא המדברים כזאת יודיעו כי הם מבקשי ארץ מושב׃,Hebrew
ואם היתה דעתם על הארץ ההיא אשר יצאו ממנה הלא היה בידם לשוב אליה׃,Hebrew
אכן נכספו למושב טוב ממנו והוא בשמים ועל כן לא בוש האלהים להקרא אלהיהם כי הכין להם עיר׃,Hebrew
באמונה העלה אברהם את יצחק כאשר נסה ואת יחידו הקריב המקבל את ההבטחות׃,Hebrew
אשר נאמר לו כי ביצחק יקרא לך זרע׃,Hebrew
ויחשב בלבו כי יכול יוכל אלהים להחיות גם את המתים על כן גם הושב אליו להיות למשל׃,Hebrew
באמונה ברך יצחק את יעקב ואת עשו וידבר על העתידות׃,Hebrew
באמונה ברך יעקב את שני בני יוסף לפני מותו וישתחו על ראש המטה׃,Hebrew
באמונה הזכיר יוסף בקרב קצו את יציאת בני ישראל ויצו על אדות עצמותיו׃,Hebrew
באמונה הצפינו את משה אבותיו שלשה ירחים אהרי הולדו כראתם את הילד כי טוב הוא ולא יראו את מצות המלך׃,Hebrew
באמונה מאן משה כאשר גדל להקרא בן לבת פרעה׃,Hebrew
ויבחר לסבל את עני עם אלהים מלהתענג לשעה בתענוגי החטא׃,Hebrew
בחשבו את חרפת המשיח לעשר גדול מאצרות מצרים כי הביט אל הגמול׃,Hebrew
באמונה עזב את ארץ מצרים ולא ירא מחמת המלך כי היה כראה אשר איננו נראה ויתחזק׃,Hebrew
באמונה עשה את הפסח ונתינת הדם למען אשר לא יגע המשחית בבכוריהם׃,Hebrew
באמונה עברו את ים סוף ביבשה אשר נסו מצרים גם המה לעבר בו ויטבעו׃,Hebrew
באמונה נפלו חומות יריחו אחרי הקיפו אותן שבעת ימים׃,Hebrew
באמונה לא אבדה רחב הזונה עם הסוררים כי אספה את המרגלים אל ביתה בשלום׃,Hebrew
ומה אמר עוד הן תקצר לי העת אם אספר מעשי גדעון וברק ושמשון ויפתח ודוד ושמואל והנביאים׃,Hebrew
אשר באמונה כבשו ממלכות ופעלו צדק והשגו הבטחות וסכרו פי אריות׃,Hebrew
וכבו גבורת האש ונמלטו מפי החרב והתחזקו מחלים ועשו חיל במלחמה והפילו מחנות זרים׃,Hebrew
נשים לקחו מתחיה את מתיהן ואחרים רטשו בענוים ולא אבו להנצל למען יזכו לתחיה טובה ממנה׃,Hebrew
מהם נסו בתעלולים ובמכות וגם נמסרו לכבל ומסגר׃,Hebrew
נסקלו באבנים נסרו במגרה נבחנו ביסורים מתו לפי חרב וינעו עטופי עורת כבשים ועזים בחסר ובעצר רעה ויגון׃,Hebrew
אשר העולם לא היה כדי להם הם תעו במדבר ובהרים ובמערות ובנקיקי הארץ׃,Hebrew
וכל אלה אף היתה להם העדות בגלל אמונתם לא קבלו את ההבטחה׃,Hebrew
למען אשר לא ישלמו בלעדינו כי צפה לנו אלהים מקדם טובה יתרה׃,Hebrew
לכן גם אנחנו אשר ענן עדים רב כזה סבב אתנו נשליכה ממנו כל טרח והחטא המקיף עלינו ונרוצה בתוחלת את המרוצה הערוכה לפנינו׃,Hebrew
ונביטה אל ישוע ראש האמונה ומשלימה אשר בעד השמחה השמורה לו סבל את הצלב ויבז החרפה וישב לימין כסא האלהים׃,Hebrew
התבוננו אליו אשר נשא כלמת חטאים גדולה כזאת למען לא תיעפו ולא תיגעו בנפשותיכם׃,Hebrew
עדין לא עמדתם עד לדם במלחמתכם עם החטא׃,Hebrew
ותשכחו דבר הנחומים המדבר אליכם כמו אל בנים לאמר מוסר יהוה בני אל תמאס ואל תקץ בתוכחתו׃,Hebrew
כי את אשר יאהב יהוה יוכיח יכאב את בן ירצה׃,Hebrew
אם סבלים אתם מוסר דעו כי כאב עם בניו כן מתנהג אלהים עמכם כי איה הבן אשר אביו לא ייסרנו׃,Hebrew
אך אם תהיו באין מוסר אשר היה מנת כלם אז ממזרים אתם ולא בנים׃,Hebrew
ועוד אם אבות בשרנו היו מיסרים אתנו ונירא מהם אף כי נכנע לפני אבי הרוחות ונחיה׃,Hebrew
כי המה יסרונו כטוב בעיניהם לימים מעטים אבל זה להועיל למען יהיה לנו חלק בקדשתו׃,Hebrew
וכל מוסר בעת עברו עלינו איננו שמחה בעינינו כי אם יגון אולם באחריתו יתן פרי שלום לצדקה למלמדים בו׃,Hebrew
על כן חזקו ידים רפות וברכים כשלות׃,Hebrew
ומעגל רגליכם פלסו למען לא תטה הצלעה מן הדרך כי אם תרפא׃,Hebrew
רדפו את השלום עם כל אדם ואת הקדשה אשר בלעדיה לא יראה איש את האדון׃,Hebrew
והזהרו פן יש בכם איש מתאחר מחסד אלהים פן יוגיעכם שרש פרה לענה ויטמאו בו רבים׃,Hebrew
פן ימצא בכם זנה או חלל כעשו אשר בנזיד אחד מכר את בכורתו׃,Hebrew
הלא ידעתם כי גם נמאס אחרי כן כאשר רצה לרשת את הברכה כי לא מצא מקום לתשובה אף בקש אותה בדמעות׃,Hebrew
כי לא באתם אל הר נמשש ובער באש ולא אל ענן וערפל וסערה׃,Hebrew
ולא לקול שופר ולקול הדברים אשר שמעיו בקשו שלא יוסיף לדבר עמהם עוד׃,Hebrew
כי לא יכלו לשאת את אשר צוו ואם בהמה תגע בהר סקל תקסל או ירה תירה בחצים׃,Hebrew
והמראה היה נורא עד מאד ויאמר משה יגרתי וחרדתי׃,Hebrew
כי אם באתם אל הר ציון ואל עיר אלהים חיים אל ירושלים שבשמים׃,Hebrew
ואל עצרת רבבות המלאכים ועדת הבכורים הכתובים בשמים ואל אלהים שפט הכל ואל רוחות הצדיקים הנשלמים׃,Hebrew
ואל ישוע סרסר הברית החדשה ואל דם ההזאה המיטיב דבר מדם הבל׃,Hebrew
לכן ראו פן תמאנו לשמע אל המדבר כי הן לא נמלטו המאנים לשמע אל המדבר עמהם בארץ אף אנחנו אם נמאן לשמע בקול המדבר מן השמים׃,Hebrew
אשר קולו הרעיש אז את הארץ ועתה זה הבטיח לאמר עוד אחת ואני מרעיש לא לבד את הארץ כי גם את השמים׃,Hebrew
וזו עוד אחת שאמר משמיע חליפת הנרעשים אשר הם עשוים למען יעמד אשר איננו נרעש׃,Hebrew
לכן אנחנו המקבלים מלכות אשר לא תמוט נבאה נא בתודה ונעבד בה את האלהים לרצון לו בצניעות וביראה׃,Hebrew
כי אלהינו אש אכלה הוא׃,Hebrew
אהבת האחים תעמד׃,Hebrew
הכנסת ארחים אל תשכחו כי יש אשר הכניסו בה מלאכים ולא ידעו׃,Hebrew
זכרו את האסורים כאלו אתם אסורים עמהם ואת הנלחצים באשר גם אתם בבשר׃,Hebrew
האישות תיקר בכל וערש יצועכם אל יחלל את הזנים ואת המנאפים ידין אלהים׃,Hebrew
רחקו מאהבת כסף ושמחו בחלקכם כי הוא אמר לא ארפך ולא אעזבך׃,Hebrew
על כן נבטח ונאמר יהוה לי בעזרי לא אירא מה יעשה לי אדם׃,Hebrew
זכרו את מנהיגיכם אשר הגידו לכם את דבר האלהים בינו לאחרית דרכם ולכו באמונתם׃,Hebrew
ישוע המשיח גם תמול גם היום הוא הוא וגם לעולמים׃,Hebrew
אל תנועו בתורות שנות וזרות כי טוב לכונן לבנו בחסד ולא בעניני מאכל אשר לא הועילו למתהלכים בהם׃,Hebrew
יש לנו מזבח אשר אינם רשאים לאכל מעליו משרתי המשכן׃,Hebrew
כי הבהמות אשר הובא דמן בקדש לכפרת החטא על ידי הכהן הגדול גויתיהן נשרפו מחוץ למחנה׃,Hebrew
בעבור זאת גם ישוע למען קדש בדמו את העם ענה מחוץ לשער׃,Hebrew
לכן נצאה נא אליו אל מחוץ למחנה ונשא את חרפתו׃,Hebrew
כי פה אין לנו עיר עמדת כי את העתידה אנחנו מבקשים׃,Hebrew
לכן נקריב על ידו בכל עת זבח תודה לאלהים היא פרי שפתים המודות לשמו׃,Hebrew
ואל תשכחו לגמל חסד ולתת לאביונים כי זבחים כאלה יערבו לאלהים׃,Hebrew
שמעו אל מנהיגיכם והכנעו מפניהם כי שקדים הם על נפשתיכם כעתידים לתת חשבון למען יעשו זאת בשמחה ולא באנחה כי זאת לא להועיל לכם׃,Hebrew
התפללו בעדנו כי ידענו אשר שלמה מחשבתנו ונחפץ ללכת דרך ישרה בכל׃,Hebrew
ובחזקה אבקש מכם לעשות זאת למען אושב אליכם במהרה׃,Hebrew
ואלהי השלום אשר בדם ברית עולם העלה מן המתים את רעה הצאן הגדול את ישוע אדנינו׃,Hebrew
הוא ישלימכם בכל מעשה טוב לעשות רצונו בפעלו בכם את הרצוי לפניו ביד ישוע המשיח אשר לו הכבוד לעולמי עולמים אמן׃,Hebrew
ואבקש מכם אחי שאו נא דבר התוכחה כי כתבתי אליכם בקצרה׃,Hebrew
ודעו כי טימותיוס אחינו יצא מבית האסורים והיה אם יבא במהרה אראה אתו את פניכם׃,Hebrew
שאלו לשלום כל מנהיגיכם ולשלום כל הקדשים בני ארץ איטליא שאלים לשלומכם׃,Hebrew
החסד עם כלכם אמן׃,Hebrew
יעקב עבד אלהים ואדנינו ישוע המשיח שאל לשלום שנים עשר השבטים הנפוצים׃,Hebrew
אך לשמחה חשבו לכם אחי כאשר תבאו בנסינות שונים׃,Hebrew
בדעתכם כי בחן אמונתכם מביא לידי סבלנות׃,Hebrew
והסבלנות שלמה תהיה בפעלה להיותכם שלמים ותמימים ולא תחסרו כל דבר׃,Hebrew
ואיש מכם כי יחסר חכמה יבקשנה מאלהים הנותן לכל בנדיבה ובאין גערה ותנתן לו׃,Hebrew
רק יבקש באמונה ובבלי ספק כי בעל ספק דומה לגלי הים הסער והנגרש׃,Hebrew
והאיש ההוא אל ידמה בנפשו כי ישא דבר מאת יהוה׃,Hebrew
איש אשר חלק לבו הפכפך הוא בכל דרכיו׃,Hebrew
אבל האח השפל יתהלל ברוממתו׃,Hebrew
והעשיר יתהלל בשפלותו כי יעבר כציץ החציר׃,Hebrew
כי זרח השמש בחמתו וייבש את החציר ויבל ציצו וחסד מראהו אבד כן יבול העשיר בהליכותיו׃,Hebrew
אשרי האיש העמד בנסיונו כי כאשר נבחן ישא עטרת החיים אשר הבטיח יהוה לאהביו׃,Hebrew
אל יאמר המנסה האלהים נסני כי האלהים איננו מנסה ברע והוא לא ינסה איש׃,Hebrew
כי אם ינסה כל איש בתאות נפשו אשר תסיתהו ותפתהו׃,Hebrew
ואחרי כן הרתה התאות ותלד חטא והחטא כי נשלם יוליד את המות׃,Hebrew
אל תתעו אחי אהובי׃,Hebrew
כל מתנה טובה וכל מנחה שלמה תרד ממעל מאת אבי האורות אשר חלוף וכל צל שנוי אין עמו׃,Hebrew
הוא בחפצו ילד אותנו בדבר האמת להיותנו כמו ראשית בכורי יצוריו׃,Hebrew
על זאת אחי אהובי יהי כל איש מהיר לשמע קשה לדבר וקשה לכעוס׃,Hebrew
כי כעס אדם לא יפעל צדקת אלהים׃,Hebrew
לכן הסירו מעליכם כל טנוף ותרבות רעה וקבלו בענוה את הדבר הנטוע בכם אשר יכל להושיע את נפשתיכם׃,Hebrew
והיו עשי הדבר ולא שמעיו לבד לרמות את נפשכם׃,Hebrew
כי האיש אשר רק שמע את הדבר ולא עשהו נמשל לאיש מביט את תאר הויתו במראה׃,Hebrew
כי הביט אל מראהו וילך לו וברגע שכח מה תארו׃,Hebrew
אבל המשקיף בתורה השלמה תורת החרות ומחזיק בה אשר איננו שמע ושכח כי אם עשה בפעל אשרי האיש ההוא במעשהו׃,Hebrew
איש מכם אם ידמה להיות עבד אלהים ואיננו שם רסן ללשנו כי אם מתעה הוא את לבבו עבדתו אך לריק תהיה׃,Hebrew
זאת העבודה הטהורה והברה לפני האלהים אבינו לבקר את היתומים והאלמנות בלחצם ולשמר את עצמו נקי מחלאת העולם׃,Hebrew
אחי אל יהי משא פנים באמונתכם בישוע המשיח אדנינו אדון הכבוד׃,Hebrew
כי אם יבוא איש לבית כנסתכם וטבעת זהב על ידיו והוא לבוש לבשי מכלול וגם איש עני יבא שמה ובגדו מטנף׃,Hebrew
ופניתם אל הלבוש לבשי מכלול ואמרתם לו שב לך הנה בטוב ולעני תאמרו עמד שם או שב פה מתחת להדם רגלי׃,Hebrew
הלא בזאת נחלק לבכם והנכם שפטים בעלי מחשבות רעות׃,Hebrew
שמעו אחי אהובי הלא בעניי העולם הזה בחר האלהים להיות עשירים באמונה וירשי המלכות אשר הבטיח לאהביו׃,Hebrew
ואתם הכלמתם את העני הלא העשירים הם העשקים אתכם והם הסחבים אתכם אל בתי דין׃,Hebrew
הלא הם המגדפים את השם הטוב הנקרא עליכם׃,Hebrew
הן בקימכם את המצוה המלכת על כלן כפי הכתוב ואהבת לרעך כמוך תיטיבו לעשות׃,Hebrew
אולם אם תשאו פנים תחטאו במעשיכם והתורה תוכיחכם כעברים אותה׃,Hebrew
כי איש אשר יקים את כל התורה ונכשל בדבר אחד הוא אשם אשם בכלם׃,Hebrew
כי האמר לא תנאף גם הוא אמר לא תרצח ואם אינך נאף ואתה רוצח היה נהיית לעבר התורה׃,Hebrew
כן דברו וכן עשו כאנשים העתידים להשפט על פי תורת החרות׃,Hebrew
כי אין חסד בדין לאשר לא עשה חסד והחסד יתגאה על הדין׃,Hebrew
אחי מה יועיל לאיש אם יאמר כי יש לו אמונה ומעשים אין בו התוכל האמונה להושיעו׃,Hebrew
אח או אחות אם יהיו בעירם ובחסר לחם יומם׃,Hebrew
ואיש מכם יאמר אליהם לכו לשלום והתחממו ושבעו ולא תתנו להם די מחסור גופם מה תועיל זאת׃,Hebrew
ככה גם האמונה אם אין בה מעשים מתה היא בעצמה׃,Hebrew
אך יאמר איש אתה יש לך אמונה ואני יש לי מעשים הראני נא את אמונתך מתוך מעשיך ואני אראך מתוך מעשי את אמוני׃,Hebrew
אתה מאמין כי האלהים אחד הוא הטיבות גם השדים מאמינים בו ורעדים׃,Hebrew
ואתה איש בער התחפץ לדעת כי האמונה בבלי מעשים מתה היא׃,Hebrew
אברהם אבינו הלא במעשיו נצדק בהעלתו את יצחק בנו על המזבח׃,Hebrew
הנך ראה כי היתה האמונה עזרת למעשיו ומתוך המעשים השלמה האמונה׃,Hebrew
וימלא הכתוב האמר והאמן אברהם ביהוה ותחשב לו לצדקה ויקרא אהב יהוה׃,Hebrew
הנכם ראים כי במעשים יצדק האיש ולא באמונה לבדה׃,Hebrew
וכן גם רחב הזונה הלא נצדקה במעשים באספה את המלאכים אל ביתה ותשלחם בדרך אחר׃,Hebrew
כי כאשר הגוף בלי נשמה מת הוא כן גם האמונה בלי מעשים מתה היא׃,Hebrew
אחי אל יהיו רבים מכם למורים באשר ידעתם כי בזאת נכביד עלינו את הדין׃,Hebrew
כי כלנו מרבים להכשל ואשר לא יכשל בדבור הוא איש תמים וביכלתו לשום רסן גם לכל גופו׃,Hebrew
הנה בפי הסוסים נשים את הרסן למען אשר ישמעו לנו ונהגנו בו את כל גויתם׃,Hebrew
והנה האניות אף כי גדלות הנה ורוחות קשות יהדפום ינהג אתן משוט קטן אל כל אשר יחפץ החבל כן גם הלשון אבר קטן היא וגדלות תדבר׃,Hebrew
ראה מה גדול היער ואש קטנה תבעירנו גם הלשון אש היא עולם מלא עולה׃,Hebrew
כן הלשון נצבת בין אברינו המגאלת את כל הגוף ומלהטת את גלגל הויתנו והיא להוטה באש גיהנם׃,Hebrew
כי מין כל בהמה ועוף ורמש וחיות הים יכבש ונכבשים הם על ידי מין האדם׃,Hebrew
אבל הלשון אין אדם יכל לכבשה אין מעצור לרעה הזאת וסם המות מלאה׃,Hebrew
בה נברך את האלהים אבינו ובה נקלל את האנשים העשוים בצלם אלהים׃,Hebrew
מפה אחד יצאת ברכה וקללה וכן לא יעשה אחי׃,Hebrew
היביע המעין מתוקים ומרים ממוצא אחד׃,Hebrew
אחי היוכל עץ התאנה להוציא זיתים או התוכל הגפן להוציא תאנים כן גם מעין אחד לא יוכל נבע מים מלוחים ומתוקים׃,Hebrew
מי בכם חכם ונבון יראה בדרכו הטובה את מעשיו בענות החכמה׃,Hebrew
ואם קנאה מרה ומריבה בלבבכם אל תתהללו ואל תשקרו באמת׃,Hebrew
אין זאת החכמה הירדת ממעל כי אם חכמת אדמה היא וחכמת היצר והשדים׃,Hebrew
כי במקום קנאה ומריבה שם מהומה וכל מעשה רע׃,Hebrew
אבל החכמה אשר ממעל בראשונה צנועה היא אף אהבת שלום ומכרעת לכף זכות ואיננה עמדת על דעתה ומלאה רחמים ופרי טוב בלא לב ולב ובלי חנפה׃,Hebrew
ופרי הצדקה בשלום יזרע לעשי השלום׃,Hebrew
מאין המלחמות והמדנים אשר ביניכם הלא מתוך התאות המתגרות באבריכם׃,Hebrew
אתם מתאוים ואין לכם תרצחו ותקנאו והשג לא תשיגו תריבו ותלחמו ואין לכם יען אשר לא התפללתם׃,Hebrew
הן אתם מבקשים ואינכם מקבלים על אשר תתפללו ברעה למען תבלו בתאותיכם׃,Hebrew
הנאפים והמנאפות הלא ידעתם כי אהבת העולם איבת אלהים היא ועתה החפץ להיות אהב העולם יהיה איב לאלהים׃,Hebrew
או התדמו בנפשכם כי לריק אמר הכתוב בקנאה יתאוה לרוח השכן בקרבנו׃,Hebrew
וגם יגדיל לתת חן על כן אומר אלהים ללצים יליץ ולענוים יתן חן׃,Hebrew
לכן הכנעו לאלהים התיצבו נגד השטן ויברח מפניכם׃,Hebrew
קרבו לאלהים ויקרב אליכם רחצו ידיכם החטאים טהרו לבבכם חלוקי הלבב׃,Hebrew
התענו והתאבלו ובכו שחקכם יהפך לאבל ושמחתכם ליגון׃,Hebrew
הכנעו לפני יהוה והוא ירים אתכם׃,Hebrew
אחי אל תחרפו איש את רעהו המחרף את רעהו ודן את אחיו הוא מחרף את התורה ודן את התורה ואם תדין את התורה אינך עשה התורה כי אם שפטה׃,Hebrew
אחד הוא המחקק אשר יכול להושיע ולאבד ומי אתה כי תדין את עמיתך׃,Hebrew
הוי האמרים נלכה היום ומחר לעיר פלונית אלמונית ונעשה שם שנה אחת לסחר בה ולהרבות רוח׃,Hebrew
ולא תדעו מה ילד יום מחר כי מה חייכם עשן הם אשר נראה כמעט רגע ואחר כלה וילך׃,Hebrew
תחת אשר תאמרו אם ירצה יהוה ונחיה נעשה כזה וכזה׃,Hebrew
עתה תתגאו בפחזותכם וכל גאוה אשר כזאת רעה היא׃,Hebrew
לכן היודע לעשות הטוב ולא יעשנו והיה בו חטא׃,Hebrew
הוי העשירים בכו והילילו על הצרות אשר תבאנה עליכם׃,Hebrew
עשרכם בלה ובגדיכם אכלם עש׃,Hebrew
זהבכם וכספכם כסתם חלאה והיתה חלאתם בכם לעדות ואכלה כמו אש את בשרכם אצרתם לכם אוצרות בקץ הימים׃,Hebrew
הנה שכר הפעלים אספי קציר שדתיכם אשר עשקתם צעק עליכם וצעקת הקוצרים באה באזני יהוה צבאות׃,Hebrew
התעדנתם בארץ והתענגתם והשמנתם את לבכם כמו ליום טבחה׃,Hebrew
הרשעתם והמתם את הצדיק והוא נענה לא יפתח פיו׃,Hebrew
לכן אחי דמו והוחילו עד בוא האדון הנה האכר מחכה לטוב תבואת האדמה בהוחילו כי ירד עליה גשם יורה ומלקוש׃,Hebrew
כן הוחילו גם אתם ואמצו לבבכם כי קרוב האדון לבא׃,Hebrew
אחי אל תתאוננו איש על רעהו פן תשפטו הנה השופט עמד לפתח׃,Hebrew
אחי הנביאים אשר דברו בשם יהוה הם יהיו לכם למופת העני והתוחלת׃,Hebrew
הנה מאשרים אנחנו את הסבלים את סבלנות איוב שמעתכם ואת אחרית האדון ראיתם כי רחום וחנון יהוה׃,Hebrew
וראש דבר אחי לא תשבעו לא בשמים ולא בארץ ולא בכל שבועה אחרת ויהי הן שלכם הן ולא שלכם לא פן תפלו בידי הדין׃,Hebrew
כי יצר לאיש בכם הוא יתפלל ואשר ייטב לבו הוא יזמר׃,Hebrew
איש כי יחלה בכם יקרא את זקני הקהלה ויתפללו בעדו ויסוכהו שמן בשם יהוה׃,Hebrew
ותפלת האמונה תושיע את החולה ויהוה יקימנו ואשר חטא יסלח לו׃,Hebrew
התודו עונותיכם איש לפני רעהו והתפללו איש בעד רעהו למען תרפאו כי גדול כח תפלת הצדיק הקרא אל אלהים בחזקה׃,Hebrew
אליהו אנוש אנוש היה כמנו והתפלל תפלה שלא יהיה מטר ולא היה מטר בארץ שלש שנים וששה חדשים׃,Hebrew
וישב ויתפלל והשמים נתנו מטר והארץ הצמיחה את פריה׃,Hebrew
אחי כי יתעה איש בכם מן האמת ואיש אחר ישיבנו׃,Hebrew
ידוע ידע כי המשיב את החוטא מעקשות דרכו הוא יושיע את נפשו ממות ויכסה על המון פשעים׃,Hebrew
פטרוס שליח ישוע המשיח אל תושבי תפוצות פנטוס גלטיא קפודקיא אסיא וביתוניא׃,Hebrew
הנבחרים מקדם כפי דעת אלהים האב בקדוש הרוח אל משמעת ישוע המשיח ואל הזית דמו חסד ושלום למכביר יהיו לכם׃,Hebrew
ברוך האלהים אבי אדנינו ישוע המשיח אשר כרב רחמיו שב והוליד אתנו לתקוה חיה בהקמת ישוע המשיח מעם המתים׃,Hebrew
לנחלה אשר לא תשחת ולא תגאל ולא תבל הצפונה בשמים לכם׃,Hebrew
הנשמרים בעז אלהים על יד האמונה לתשועה העתידה להגלות בעת קץ׃,Hebrew
אשר בה תגילו אתם המתעצבים עתה מעט לפי הצרך במסת שנות׃,Hebrew
למען תמצא אמונתכם המזקקה יקרה הרבה מן הזהב האבד הצרוף באש לתהלה ולכבוד ולתפארת בהתגלות ישוע המשיח׃,Hebrew
אשר אהבתם ולא ראיתם ואשר עתה תאמינו בו בלא ראות אתו ובכן תגילו בשמחה מפארה עצמה מספר׃,Hebrew
בקחתכם עקב אמונתכם תשועה לנפשתיכם׃,Hebrew
את התשועה אשר עליה חקרו ודרשו הנביאים הנבאים על החסד השמור לכם׃,Hebrew
בחקרם לדעת מתי ואיך תהיה העת אשר הודיעה רוח המשיח אשר בקרבם בהגידו מראש את ענויי המשיח ואת הגדלות אשר אחריהם׃,Hebrew
ונגלה להם כי לא לפנשם כי אם לנו שרתו בדברים ההם אשר הגד לכם עתה על פי המבשרים אתכם ברוח הקדש השלוח משמים דברים אשר מלאכי אלהים חמדו להשקיף אל תוכם׃,Hebrew
לכן חגרו מתני שכלכם התעוררו וקוו קוה לחסד אשר יבואכם בהתגלות ישוע המשיח׃,Hebrew
כבני משמעת אל תתנהגו בתאות אשר התאויתם בעוד היותכם בבלי דעת׃,Hebrew
כי אם היו קדשים בכל דרכיכם כאשר קדוש הוא אשר קרא אתכם׃,Hebrew
כי על כן כתוב והייתם קדשים כי קדוש אני׃,Hebrew
ואם אב תקראו לאלהים השפט בבלי משא פנים כפי מעללי איש ואיש התהלכו נא ביראה בימי מגוריכם׃,Hebrew
מדעתכם כי לא בדבר נפסד בכסף או בזהב נפדיתם מדרך הבלכם אשר הנחלתם מאת אבותיכם׃,Hebrew
כי אם בדם יקר של שה תמים ומום אין בו בדם המשיח׃,Hebrew
הנודע מראש לפני מוסדות תבל ונגלה באחרית הימים למענכם׃,Hebrew
המאמינים על פיו באלהים אשר הקים אתו מעם המתים ויתן לו כבוד למען היות אמונתכם גם תקוה לאלהים׃,Hebrew
זכו את נפשתיכם על ידי הרוח בשמעכם בקול האמת לאהבת אחים בלא חנפה ואהבתם איש את רעהו אהבה חזקה בלב טהור׃,Hebrew
כנולדים מחדש לא מזרע נשחת כי אם מזרע לא ישחת במאמר אלהים החי והקים לעולם׃,Hebrew
כי כל בשר חציר וכל כבוד איש כציץ השדה יבש חציר נבל ציץ׃,Hebrew
ודבר יהוה יקום לעולם וזה הוא הדבר אשר בשר לכם׃,Hebrew
ועתה הסירו מכם כל רשע וכל מרמה וחנפה וקנאה וכל לשון רע׃,Hebrew
וכעללים אשר מקרוב נולדו התאוו לחלב השכלי והזך למען תגדלו בו׃,Hebrew
אם אמנם טעמתם כי טוב האדון׃,Hebrew
אשר נגשתם אליו אל אבן חיה אשר מאסו בה בני האדם והיא נבחרה ויקרה לאלהים׃,Hebrew
ונבניתם גם אתם כאבנים חיות לבית רוחני לכהנת קדש להעלות זבחי רוח לרצון לאלהים בישוע המשיח׃,Hebrew
וזה הוא שאמר הכתוב הנני יסד בציון אבן פנה אבן בחן ויקרה והמאמין בה לא יבוש׃,Hebrew
לכן לכם המאמינים היקר אבל לסוררים האבן אשר מאסו הבונים היתה לראש פנה ולאבן נגף ולצור מכשל׃,Hebrew
והם נכשלו יען לא שמעו לדבר ולזאת גם נועדו׃,Hebrew
ואתם הנכם זרע נבחר ממלכת כהנים וגוי קדוש ועם סגלה למען תספרו תהלות הקורא אתכם מחשך אל אורו הנפלא׃,Hebrew
אשר לפנים לא עם הייתם ועתה עם אלהים ואשר לפנים לא רחמו ועתה מרחמים׃,Hebrew
אהובים אזהירכם כגרים ותושבים הנזרו מתאות הבשר המתגרות בנפש׃,Hebrew
והיטיבו דרככם בגוים למען יביטו אל מעשיכם הטובים והיה תחת אשר חרפו אתכם כפעלי און יכבדו את האלהים ביום הפקדה׃,Hebrew
והכנעו לכל פקדת אדם בגלל האדון אם למלך כראוי לראש׃,Hebrew
אם למשלים כראוי לשלוחים מאתו לנקמת פעלי און ולתהלת עשי טוב׃,Hebrew
כי כן הוא חפץ אלהים אשר בעשותכם הטוב תסכרו את פי אולת האנשים אשר אין בם דעת׃,Hebrew
כחפשים ולא כאלו היתה לכם החפשה למכסה הרעה כי אם כעבדי אלהים׃,Hebrew
נהגו כבוד בכל איש אהבו את האחים יראו את אלהים כבדו את המלך׃,Hebrew
העבדים הכנעו לפני אדניכם בכל יראה לא לפני הטובים והענוים לבד כי אם גם לפני העקשים׃,Hebrew
כי חסד הוא לאיש אם ישבע ממררים ויענה חנם למען דעת האלהים׃,Hebrew
כי אם חטא תחטאו וסבלתם מכות אגרוף מה תתהללו אך אם תענו וסבלתם בעשותכם הטוב חסד הוא מלפני אלהים׃,Hebrew
כי לזאת נקראתם כי גם המשיח ענה בעבורכם והשאיר לכם מופת ללכת בעקבותיו׃,Hebrew
אשר חטא לא עשה ולא מרמה בפיו׃,Hebrew
אשר שמע חרפתו ולא השיב נענה ולא גער כי אם מסר דינו לשפט צדק ואת חטאתנו הוא נשא בגויתו על העץ׃,Hebrew
למען נחיה לצדקה מאחר שנפטרנו מן החטאים׃,Hebrew
אשר בחברתו נרפא לכם כי הייתם כצאן אבדות ועתה שבתם אל הרעה פקיד נפשתיכם׃,Hebrew
וכן אתן הנשים הכנענה לפני בעליכן למען גם אם יש אשר אינם שמעים לדבר יקנו באין אמר ודברים על ידי מעשי הנשים׃,Hebrew
בראותם כי תצנענה לכת ביראה׃,Hebrew
ופארכן אל יהי מבחוץ במחלפות שער ועדי זהב ולבישת מחלצים׃,Hebrew
כי אם האדם הצפון פנימה ברוח ענוה והשקט אשר לא יכלה ויקר הוא בעיני אלהים׃,Hebrew
כי כן התקשטו לפנים גם הנשים הקדשות המיחלות לאלהים בהכנען לפני בעליהן׃,Hebrew
כשרה אשר שמעה בקול אברהם ותקרא לו אדון אשר אתן הייתן לה לבנות בעשותכן הטוב ולא תיראנה מפחד׃,Hebrew
וכן אתם האנשים שבו עמהן בתבונה כי כלי רפה האשה ותנו לה כבוד כי גם להן יש חלק בנחלת מתנת החיים פן תכלאו מתפלותיכם׃,Hebrew
וסוף דבר היו כלכם לב אחד בעלי חמלה אהבי האחים רחמנים ומתקבלים על הבריות׃,Hebrew
אל תשלמו רעה תחת רעה או חרפה תחת חרפה כי אם תברכו מדעתכם כי לזאת נקראתם למען תירשו את הברכה׃,Hebrew
כי האיש החפץ חיים אהב ימים לראות טוב יצר לשונו מרע ושפתיו מדבר מרמה׃,Hebrew
יסור מרע ויעשה טוב יבשק שלום וירדפהו׃,Hebrew
כי עיני יהוה אל צדיקים ואזניו אל שועתם ופני יהוה בעשי רע׃,Hebrew
ומי ירע לכם אם תקנאו לעשות הטוב׃,Hebrew
אבל אשריכם גם אם תענו למען הצדקה אך מוראם לא תיראו ולא תעריצו׃,Hebrew
את יהוה אלהים אתו תקדישו בלבבכם והיו נכנים תמיד להשיב דבר בענוה וביראה לכל שאל אתכם חשבון התוחלת אשר בקרבכם׃,Hebrew
רוח שלמה תהי לכם למען יבשו המנאצים דרככם הטובה במשיח בהלשינם אתכם כפעלי און׃,Hebrew
כי טוב לכם אם חפץ אלהים הוא אשר תענו בעשותכם הטוב משתענו בעשותכם רע׃,Hebrew
כי גם המשיח ענה פעם אחת על חטאתינו הצדיק בעד הרשעים לקרב אתנו אל האלהים הומת לפי הבשר ויחי ברוח׃,Hebrew
אשר בו הלך ויקרא גם לרוחות אשר במשמר׃,Hebrew
אשר לפנים לא האמינו כאשר חכה אלהים בארך אפו בימי נח בהעשות התבה אשר נמלטו אליה מעטים והם שמנה נפשות במים׃,Hebrew
וזה הוא אות הטבילה אשר כעת תושיע גם אתנו לא בהסיר טנוף הבשר כי אם בשאל לנו מאת אלהים רוח שלמה על ידי הקמת ישוע המשיח׃,Hebrew
אשר הוא לימין אלהים אחרי אשר עבר השמימה ויכנעו לפניו המלאכים והרשיות והגבורות׃,Hebrew
ועתה כאשר ענה המשיח בעדנו בבשר כן היו גם אתם מזינים במחשבה ההיא כי המענה בבשר חדל מחטוא׃,Hebrew
למען אשר לא תחיו עוד לתאות בני אדם כי אם לרצון אלהים כל ימי היתכם עוד בבשר׃,Hebrew
כי דינו עת החיים אשר עברה לעשות כחפץ הגוים בלכתנו בדרכי זמה ובתאות כסבאי יין וזללי בשר ורדפי שכר ותועבות עבדת האלילים׃,Hebrew
ועל זאת תמהים המה ומגדפים כי לא תרוצו עמהם לשטף בזמה כמוהם׃,Hebrew
אשר יתנו חשבון לפני העתיד לשפט החיים והמתים׃,Hebrew
כי על כן התבשרו גם המתים למען ישפטו בבשר לפי דרך בני אדם ויחיו ברוח לפי דרך אלהים׃,Hebrew
הן קץ הכל קרב לכן היו צנועים וערים להתפלל׃,Hebrew
ולפני כל דבר אהבו איש את אחיו אהבה חזקה כי על רב פשעים תכסה האהבה׃,Hebrew
היו מארחים איש את רעהו בבלי תלנות׃,Hebrew
איש איש כמתן החסד אשר קבל תעזרו איש לרעהו כגזברים ממנים על חסדי אלהים הרבים׃,Hebrew
איש כי ידבר יהי כאמרי אל ואיש כי יעזר תהי עזרתו מתוך החיל אשר חננו אלהים למען יכבד אלהים בכל על ידי ישוע המשיח אשר לו הכבוד והעז לעולמי עולמים אמן׃,Hebrew
אהובים בבאכם בתוך כור עני למען נסתכם אל נא תתמהו כאלו קרה לכם דבר זר׃,Hebrew
כי אם שמחו על אשר חלק לכם בענויי המשיח למען גם תשמחו ותעלצו בהגלות כבודו׃,Hebrew
אם יחרפו אתכם למען שם המשיח אשריכם כי נחה עליכם רוח הכבוד רוח אלהים אצלם מנאץ הוא ואצלכם נכבד׃,Hebrew
רק אל יענה איש מכם כרצח או כגנב או כפעל און או כנכנס בפקדת אחרים׃,Hebrew
ואם יענה כאחד המשיחיים אל יבוש כי אם יודה לאלהים על הדבר הזה׃,Hebrew
כי עת החל המשפט מבית אלהים ואם ממנו ראשנה מה אפוא תהיה אחרית הממרים את בשורת אלהים׃,Hebrew
הן צדיק כמעט יושע אף כי רשע וחוטא׃,Hebrew
לכן גם המענים כרצון אלהים יפקידו את נפשותם ביד אלהים הברא הנאמן ויוסיפו לעשות הטוב׃,Hebrew
את הזקנים אשר בקרבכם אזהיר אנכי עמיתם הזקן ועד ענויי המשיח וגם חבר לכבוד העתיד להגלות׃,Hebrew
רעו את עדר האלהים אשר בידכם והשגיחו עליהם לא באנס כי אם בנדבה אף לא עקב בצע כי אם בנפש חפצה׃,Hebrew
גם לא כמתעמרים בנחלת יהוה כי אם בהיותכם מופת לצאן׃,Hebrew
והיה בהגלות שר הרעים תשאו עטרת הכבוד אשר לא תבל׃,Hebrew
וכן גם אתם הנערים הכנעו לפני הזקנים וחגרו כלכם שפלות רוח בהכנע איש לרעהו כי אלהים ללצים יליץ ולענוים יתן חן׃,Hebrew
השפילו נפשכם תחת יד אלהים החזקה למען ירומם אתכם בעתו׃,Hebrew
השליכו עליו כל יהבכם כי הוא ידאג לכם׃,Hebrew
התעוררו שקדו כי מריבכם השטן משוטט כאריה שאג ומבקש את אשר יבלע׃,Hebrew
ועמדתם נגדו חזקים באמונה ודעו כי ענוים כאלה באו גם על אחיכם אשר בעולם׃,Hebrew
ואלהי כל החסד אשר קראנו לכבודו הנצחי במשיח ישוע אחרי ענותכם מעט הוא ישלים ויחזק ויגבר וייסד אתכם׃,Hebrew
לו הכבוד והעז לעולמי עולמים אמן׃,Hebrew
ביד סלונוס האח הנאמן לכם כאשר אחשב כתבתי אליכם בדברים מעטים להזהיר אתכם ולהעיד כי חסד האלהים הזה אשר עמדתם בו אמת הוא׃,Hebrew
חברתכם אשר בבבל הנבחרה אתכם ומרקוס בני שאלים לשלומכם׃,Hebrew
שאלו לשלום איש את רעהו בנשיקת אהבה שלום לכלכם אשר במשיח ישוע אמן׃,Hebrew
שמעון פטרוס עבד ישוע המשיח ושליחו אל אשר קבלו אמונה יקרה כשלנו בצדקת אלהינו ומושיענו ישוע המשיח׃,Hebrew
חסד ושלום יהיו לכם למכביר בדעת האלהים וישוע אדנינו׃,Hebrew
באשר גבורתו האלהית נתנה לנו את כל אשר לחיים ולחסידות על ידי דעת הקורא אתנו בכבודו וחילו׃,Hebrew
אשר בהם נתן לנו הבטחות גדלות מאד ויקרות למען תקחו על ידן חלק בטבע אלהים בהמלטכם מכליון התאוה אשר בעולם׃,Hebrew
בעבור זאת השתדלו להעמיד באמונתכם את הצדקה ובצדקה את הדעת׃,Hebrew
ובדעת את הפרישות ובפרישות את הסבלנות ובסבלנות את החסידות׃,Hebrew
ובחסידות את האחוה ובאחוה את האהבה׃,Hebrew
כי אם אלה תמצאנה ותרבינה בכם לא תתנה אתכם להיות בטלים ובלא עשות פרי לדעת אדנינו ישוע המשיח׃,Hebrew
כי האיש אשר אין אלה לו עור הוא קצר הראות ושכח את טהרתו מחטאתיו הראשנות׃,Hebrew
לכן אחי הוסיפו והשתדלו לחזק את קריאתכם ובחירתכם כי בעשותכם זאת כשול לא תכשלו׃,Hebrew
כי כן יפתח לפניכם לרוחה המבוא אל מלכות עולם אשר לאדנינו ומושיענו ישוע המשיח׃,Hebrew
על כן לא אחדל להזכירכם על אלה בכל עת גם כי ידעתם והתכוננתם באמת אשר היא לפנינו׃,Hebrew
ואחשב כי נכון להזכיר ולהעיר אתכם כל ימי היותי במשכן הזה׃,Hebrew
באשר ידעתי כי מהר יעתק משכני כאשר גם גלה לי אדנינו ישוע המשיח׃,Hebrew
ואשתדל שיהיה לכם תמיד גם אחרי פטירתי זכרון הדברים האלה׃,Hebrew
כי הודענו אתכם גבורת אדנינו ישוע המשיח ובאו לא בלכתנו אחרי הגדות מחכמות כי אם ראות היו עינינו את גדלתו׃,Hebrew
כי לקח מאת אלהים האב יקר וכבוד בבא אליו קול מתוך הדרת כבודו לאמר זה בני ידידי רצתה נפשי בו׃,Hebrew
ואת הקול הזה שמענו באזנינו יצא משמים בהיותנו עמו בהר הקדש׃,Hebrew
ועתה דבר הנבואה יותר קים אתנו והטיבתם עשות אשר שתם לבכם אליו כמו אל נר מאיר במקום אפל עד כי יבקע אור היום וזרח כוכב הנגה בלבבכם׃,Hebrew
וזאת תדעו ראשונה אשר כל נבואת המקרא איננה תלה בפתרון אדם מלבו׃,Hebrew
כי מעולם לא יצאה נבואה ברצון האדם כי אם ברוח הקדש אשר נשאם דברו אנשי אלהים הקדושים׃,Hebrew
וגם נביאי שקר היו בעם כאשר יהיו גם בכם מורי שקר אשר יכניסו כתות משחיתות ובכחשם במשל אשר קנם יביאו על נפשם כליון פתאם׃,Hebrew
ורבים ילכו אחרי תועבותם ובעבורם יתן דרך האמת לגדופים׃,Hebrew
ובדברי בדוי יעשו אתכם למחסר להם למען בצע בצע אשר משפטם מעולם לא יתמהמה ושברם לא ינום׃,Hebrew
כי לא חס אלהים על המלאכים אשר חטאו כי אם הורידם לקצבי הרים ויסגירם בכבלי אפל לשמרם למשפט׃,Hebrew
וגם על דורות קדם לא חס וישמר רק את נח השמיני קרא הצדק בהביאו את המבול על דור הרשעים׃,Hebrew
ואת ערי סדום ועמרה הפך לאפר והאשימם במהפכה וישימם למשל לאשר עתידים לעשות זמה׃,Hebrew
ויצל את לוט הצדיק אשר הלאוהו אנשי בליעל ההם בדרך זמתם׃,Hebrew
כי הצדיק הזה בשבתו בתוכם האדיב את נפשו הישרה יום יום בראותו ובשמעו מעשי רשעם׃,Hebrew
כי יודע יהוה להציל את חסידיו מנסיון ולחשך את הרשעים ליום המשפט להשיב גמולם להם׃,Hebrew
וביותר את ההלכים אחרי הבשר בתאות תבל ובזים את הממשלה עזי פנים הלכים בשרירות לבם ולא יחרדו מחרף את השררות׃,Hebrew
אשר אף המלאכים הגדולים מהם בעז וכח לא יגדפום לפני יהוה במשפטם׃,Hebrew
והמה כבהמות הסכלות הנולדות כחק טבעם ללכד ולשחת יאבדו באבוד נפשם יען חרפו את אשר לא הבינו וישאו גמול עולתם׃,Hebrew
אשר עדנת יומם לענג יחשבו מטנפים ומום בם המתפנקים במדוחי נפשם ואכלים ושתים עמכם׃,Hebrew
עינים להם מלאות נאפים אשר לא תחדלות מחטוא ואת נפשות הפתאים יצודדו ולב מלמד בצע להם בני המארה׃,Hebrew
את הדרך הישר עזבו ויתעו וילכו בדרך בלעם בן בעור אשר אהב שכר העולה׃,Hebrew
ותהי לו תוכחת על חטאתו כי הבהמה האלמת דברה בקול אדם ותעצר באולת הקסם׃,Hebrew
בארות בלי מים המה עבים נדפים בסערה אשר שמור להם חשך אפלה לעולם׃,Hebrew
כי בדברם בגאות דברי שוא יצודו בתאות הבשר על ידי זמתם את אשר אך נמלטו מידי ההלכים בדרך תועה׃,Hebrew
חפשה יבטיחו להם והם בעצמם עבדים לשחת כי האיש עבד לאשר נכבש ממנו׃,Hebrew
כי אחרי המלטם מטמאת העולם בדעת אדנינו ומושיענו ישוע המשיח אם שבו והטבעו בתוכן ונכבשו אחריתם תהיה רעה מראשיתם׃,Hebrew
טוב היה להם לא לדעת את דרך הצדקה מאשר ידעהו ונסגו אחור מן המצוה הקדושה המסורה להם׃,Hebrew
ויקר להם כאשר יאמר משל האמת הכלב שב על קאו והחזיר עלה מן הרחצה להתגלל ברפש׃,Hebrew
זאת היא האגרת השנית אשר אני כתב אליכם אהובים ובשתיהן אעיר בדרך הזכרה את תמת לבבכם׃,Hebrew
לזכר את הדברים הנאמרים מקדם בידי הנביאים הקדשים ואת מצות אדנינו ומושיענו אשר נתנה בידנו השליחים׃,Hebrew
ודעו זאת לכם ראשנה כי באחרית הימים יבאו לצים ההלכים אחרי תאות נפשם ויתלוצצו לאמר׃,Hebrew
איה הבטחת באו כי מאז שכבו האבות הכל עמד כמו מראשית הבריאה׃,Hebrew
ונסתר מהם באשר לא יאבו לדעת כי מקדם קמו השמים והארץ בדבר אלהים מן המים ועל ידי המים׃,Hebrew
ובמים אבדה תבל מאז כי נשטפה במי המבול׃,Hebrew
גם השמים והארץ אשר לפנינו נצפנו בדברו והם שמורים לאש ליום הדין ואבד אנשי הרשע׃,Hebrew
וזאת האחת אל תעלם מכם אהובים כי יום אחד כאלף שנים בעיני יהוה ואלף שנים כיום אחד׃,Hebrew
ולא יאחר יהוה את אשר הבטיח כאשר יש חשבים אתה לאחור כי אך האריך אפו בעבורנו ולא יחפץ באבד איש כי אם בפנות כלם לתשובה׃,Hebrew
בא יבא יום יהוה כגנב בלילה אז השמים בשאון יחלפו והיסדות יבערו והתמגגו והארץ והמעשים אשר עליה ישרפו׃,Hebrew
ועתה אם כל אלה ימוגו מה מאד חיבים אתם להתהלך בקדשה ובחסידות׃,Hebrew
ולחכות לבא יום יהוה ולהחיש אתו אשר בגללו השמים ימוגו באש והיסדות יבערו ונמסו׃,Hebrew
ואנחנו כפי הבטחתו מחכים לשמים חדשים ולארץ חדשה אשר צדק ילין בם׃,Hebrew
על כן אהובים אשר לאלה חכיתם שקדו להמצא לפניו בשלום נקים וזכים מפשע׃,Hebrew
ואת ארך רוח אדנינו תחשבו לתשועה כאשר גם אחינו האהוב פולוס כתב אליכם כפי החכמה הנתונה לו׃,Hebrew
וכן בכל אגרותיו בדברו שם על אלה ובהם יש דברים קשי ההבנה והבערים והפתאים יהפכו אתם כאשר גם יעשו לכתבים האחרים לאבדן נפשם׃,Hebrew
ואתם אהובים אשר ידעתם זאת השמרו לנפשתיכם פן תמשכו אחרי טעות אנשי בליעל ונפלתם ממעזכם׃,Hebrew
ורבו בחסד ובדעת אדנינו ומושיענו ישוע המשיח אשר לו הכבוד גם היום וגם ליום העולם אמן׃,Hebrew
את אשר היה מראש אשר שמענו ובעינינו ראינו אשר הבטנו ואשר מששו ידינו על דבר החיים׃,Hebrew
והחיים נגלו ונרא ומעידים אנחנו ומודיעים לכם את חיי העולם אשר היו עם האב ונגלו לנו׃,Hebrew
את אשר ראינו ושמענו נודיעה לכם למען תתחברו לנו גם אתם והתחברותנו היא עם האב ועם בנו ישוע המשיח׃,Hebrew
ואת זאת כתבים אנחנו לכם למען תהיה שמחתכם שלמה׃,Hebrew
וזאת היא השמועה אשר שמענו ממנו ונגד לכם כי האלהים אור הוא וכל חשך אין בו׃,Hebrew
אם נאמר כי יש לנו התחברות עמו ונתהלך בחשך הננו כזבים ופעלתנו איננה אמת׃,Hebrew
אך אם באור נלך כאשר הוא באור הנה נתחברנו יחד ודם ישוע המשיח בנו יטהרנו מכל חטא׃,Hebrew
אם נאמר כי אין בנו חטא הננו מתעים את נפשתינו והאמת אין בנו׃,Hebrew
ואם נתודה את חטאתינו נאמן הוא וצדיק לסלח לנו את חטאתינו ולטהרנו מכל עון׃,Hebrew
ואם נאמר כי לא חטאנו לכזב נשימנו ודברו אין בנו׃,Hebrew
בני הנני כתב אליכם את זאת לבלתי תחטאו ואם יחטא איש יש לנו מליץ לפני אבינו ישוע המשיח הצדיק׃,Hebrew
והוא כפרה על חטאתינו ולא על חטאתינו לבד כי גם על חטאת כל העולם׃,Hebrew
ובזאת נדע כי הכרנו אותו אם נשמר את מצותיו׃,Hebrew
האמר הכרתיו ואת מצותיו לא ישמר כזב הוא והאמת אין בו׃,Hebrew
אבל השמר את דברו בו נשלמה באמת אהבת אלהים ובזאת נדע כי בו אנחנו׃,Hebrew
האמר כי בו יעמד עליו להתהלך בדרך אשר גם הוא הלך׃,Hebrew
אחי אינני כתב לכם מצוה חדשה כי אם מצוה ישנה אשר היתה לכם מראש והמצוה הישנה היא הדבר אשר שמעתם מראש׃,Hebrew
ועוד מצוה חדשה אני כתב לכם אשר היא אמת גם בו גם בכם כי החשך עבר והאור האמתי כבר זורח׃,Hebrew
האומר כי ישנו באור והוא שנא את אחיו עודנו בחשך׃,Hebrew
האהב את אחיו יעמד באור ומכשול אין בו׃,Hebrew
והשנא את אחיו בחשך הוא ובחשך יתהלך ולא ידע אנה הוא הלך כי החשך עור את עיניו׃,Hebrew
הנני כתב אליכם הבנים יען כי נסלחו לכם חטאתיכם למען שמו׃,Hebrew
כתב אני אליכם האבות יען כי הכרתם אתו אשר הוא מראש כתב אני אליכם הבחורים יען כי התגברתם על הרע כתב אני אליכם הילדים יען כי הכרתם את האב׃,Hebrew
כתבתי אליכם האבות יען כי הכרתם אתו אשר הוא מראש כתבתי אליכם הבחורים יען כי חזקתם ודבר האלהים שכן בקרבכם והתגברתם על הרע׃,Hebrew
אל תאהבו את החלד ואת דברי החלד אם יאהב איש את החלד אין בו אהבת האב׃,Hebrew
כי כל אשר בחלד תאות הבשר ותאות העינים וגאות ההון איננו מן אבינו כי אם מן החלד׃,Hebrew
והחלד עבור יעבר עם תאותיו והעשה רצון אלהים יעמד לעד׃,Hebrew
ילדי הנה השעה האחרונה באה וכאשר שמעתם כי יבא צר המשיח כן עתה רבו צרי המשיח ובזאת נדע כי היא השעה האחרונה׃,Hebrew
מאתנו יצאו אך לא משלנו היו כי אלו היו משלנו כי אז היו עמדים עמנו אבל למען יגלו כי לא כלם משלנו המה׃,Hebrew
ואתם המשחה לכם מאת הקדוש וידעתם הכל׃,Hebrew
לא כתבתי אליכם יען כי לא ידעתם את האמת אך יען כי ידעתם אתה ואשר כל כזב איננו מן האמת׃,Hebrew
מי הוא הכזב אם לא המכחש בישוע לאמר כי איננו המשיח זה הוא צר המשיח המכחש באב ובבן׃,Hebrew
כל המכחש בבן גם האב אין לו׃,Hebrew
ואתם יקם נא בכם הדבר אשר שמעתם מראש ואם יקום בכם אשר שמעתם מראש אז גם אתם תקומו בבן ובאב׃,Hebrew
וההבטחה אשר הבטיחנו היא חיי עולמים׃,Hebrew
זאת כתבתי אליכם מפני המתעים אתכם׃,Hebrew
ואתם המשחה אשר קבלתם מאתו עמדת בכם ולא תצטרכו לאיש אשר ילמדכם כי אם כאשר תלמד אתכם המשחה בכל דבר היא האמת ואיננה כזב וכאשר למדה אתכם כן תעמדו בו׃,Hebrew
ועתה בנים עמדו בו למען יאמץ לבנו בהראותו ולא נבוש מפניו בבואו׃,Hebrew
אם ידעתם כי צדיק הוא דעו כי כל עשה צדקה נולד ממנו׃,Hebrew
ראו מה גדלה אהבת האב הנתונה לנו אשר נקרא בני האלהים על כן העולם איננו ידע אתנו יען כי אותו לא ידע׃,Hebrew
אהובי עתה בנים לאלהים אנחנו ועוד לא נגלה מה נהיה אך ידענו כי בהגלותו נדמה לו כי נראהו כאשר הוא׃,Hebrew
וכל אשר לו תקוה כזאת יטהר את עצמו כאשר טהור גם הוא׃,Hebrew
כל העשה חטא גם פשע בתורה הוא והחטא הוא פשע בתורה׃,Hebrew
וידעתם כי הוא נגלה לשאת את חטאינו ובו אין חטא׃,Hebrew
כל העמד בו לא יחטא כל החוטא לא ראהו גם לא ידעו׃,Hebrew
בני אל יתעה אתכם איש העשה צדקה צדיק הוא כאשר הוא צדיק׃,Hebrew
והעשה חטא מן השטן הוא כי השטן חטא מראש לזאת נגלה בן האלהים להפר את פעלות השטן׃,Hebrew
כל הנולד מאלהים לא יחטא כי זרעו בו יקום ולא יוכל לחטא כי מאלהים נולד׃,Hebrew
ונודעו בזאת בני האלהים ובני השטן כל איש אשר לא יעשה צדקה איננו מאלהים וכן כל אשר לא יאהב את אחיו׃,Hebrew
כי זאת היא השמועה אשר שמעתם מראש לאהבה איש את רעהו׃,Hebrew
לא כקין אשר היה מן הרע והרג את אחיו ומדוע הרגו יען כי מעשיו היו רעים ומעשי אחיו מעשי צדק׃,Hebrew
אל תתמהו אחי אם ישנא אתכם העולם׃,Hebrew
אנחנו ידענו כי עברנו מן המות אל החיים על כי נאהב את אחינו איש אשר לא יאהב את אחיו ישאר במות׃,Hebrew
כל השנא את אחיו רצח נפש הוא וידעתם כי כל רצח נפש לא יתקימו בו חיי עולמים׃,Hebrew
בזאת הכרנו את האהבה כי הוא נתן את נפשו בעדנו גם אנחנו חיבים לתת את נפשתינו בעד אחינו׃,Hebrew
ואיש אשר לו נכסי העולם והוא ראה את אחיו חסר לחם וקפץ את רחמיו ממנו איך תעמד בו אהבת אלהים׃,Hebrew
בני אל נא נאהב במלין ובלשון כי אם בפעל ובאמת׃,Hebrew
ובזאת נדעה כי מן האמת אנחנו ולפניו נשקיט את לבותינו׃,Hebrew
כי אם לבבנו ירשיע אתנו האלהים נשגב הוא מלבבנו וידע את כל׃,Hebrew
אהובי אם לבבנו לא ירשיענו בטחון לנו באלהים׃,Hebrew
וכל אשר נשאל מאתו נקבל כי נשמר את מצותיו ונעשה את הרצוי לפניו׃,Hebrew
וזאת היא מצותו להאמין בשם בנו ישוע המשיח ולאהבה איש את רעהו כאשר צונו׃,Hebrew
והשמר את מצותיו יקום בו והוא בו ובזאת נדע כי הוא שכן בנו ברוח אשר נתן לנו׃,Hebrew
אהובי אל תאמינו לכל רוח כי אם בחנו הרוחות אם מאלהים המה כי נביאי שקר רבים יצאו לעולם׃,Hebrew
בזאת תכירו את רוח אלהים כל רוח המודה בישוע המשיח כי בא בבשר מאלהים הוא׃,Hebrew
וכל רוח אשר איננו מודה בישוע האדון כי בא בבשר לא מאלהים הוא וזה הוא רוח צר המשיח אשר שמעתם עליו כי בוא יבא ועתה הנה הוא בעולם׃,Hebrew
אתם הבנים הנכם מאלהים ונצחתם אתם כי אשר בכם גדול הוא מאשר בעולם׃,Hebrew
המה מן העולם על כן מהעולם ידברו והעולם ישמע אליהם׃,Hebrew
ואנחנו מאלהים הננו היודע את האלהים ישמע אלינו ואשר איננו מאלהים לא ישמע אלינו בזאת נכיר את רוח האמת ואת רוח התועה׃,Hebrew
אהובי נאהב נא איש את רעהו כי האהבה מאלהים היא וכל אשר יאהב נולד מאלהים וידע את האלהים׃,Hebrew
ואשר איננו אהב לא ידע את האלהים כי האלהים הוא אהבה׃,Hebrew
בזאת נראתה אהבת האלהים לנו כי שלח האלהים את בנו את יחידו לעולם למען נחיה על ידו׃,Hebrew
בזאת היא האהבה לא שאנחנו אהבנו את האלהים כי אם הוא אהב אותנו וישלח את בנו לכפרה על חטאתינו׃,Hebrew
אהובי אם ככה אהב אתנו האלהים גם אנחנו חיבים לאהבה איש את רעהו׃,Hebrew
את האלהים לא ראה איש מעולם ואם נאהב איש את רעהו האלהים יעמד בקרבנו ואהבתו נשלמה בנו׃,Hebrew
בזאת נדע אשר בו נקום והוא בנו כי נתן לנו מרוחו׃,Hebrew
ואנחנו חזינו ונעידה כי האב שלח את הבן מושיע העולם׃,Hebrew
כל המודה כי ישוע הוא בן האלהים האלהים שכן בו והוא באלהים׃,Hebrew
ואנחנו ידענו ונאמן באהבה אשר אלהים אהב אתנו האלהים הוא אהבה והעמד באהבה עמד באלהים והאלהים עמד בו׃,Hebrew
ובזאת נשלמה בנו האהבה בהיות לנו בטחון ביום הדין כי כמהו כן גם אנחנו בעולם הזה׃,Hebrew
אין אימה באהבה כי אם האהבה השלמה תגרש את האימה כי באימה מעצבה ואשר באימה איננו שלם באהבה׃,Hebrew
אנחנו אהבים אתו כי הוא קדם לאהבה אתנו׃,Hebrew
כי יאמר איש אהב אני את האלהים והוא שנא את אחיו כזב הוא כי אשר לא יאהב את אחיו אשר הוא ראה איככה יוכל לאהב את האלהים אשר איננו ראה אתו׃,Hebrew
וזאת המצוה יש לנו מאתו כי האהב את האלהים יאהב גם את אחיו׃,Hebrew
כל המאמין כי ישוע הוא המשיח הנה זה ילד מאלהים וכל האהב את מולידו יאהב גם את הנולד מאתו׃,Hebrew
בזאת נדע כי נאהב את בני האלהים באהבתנו את האלהים ובשמרנו את מצותיו׃,Hebrew
כי זאת אהבת אלהים היא אשר נשמר את מצותיו ומצותיו אינן כבדות׃,Hebrew
כי כל הנולד מאת האלהים מנצח את העולם ואמונתנו הנצחון המנצח את העולם׃,Hebrew
מי הוא זה המנצח את העולם אם לא המאמין בישוע שהוא בן האלהים׃,Hebrew
זה הוא אשר בא במים ובדם ישוע המשיח לא במים לבד כי אם במים ובדם והרוח הוא המעיד כי הרוח הוא האמת׃,Hebrew
כי שלשה המה המעידים בשמים האב הדבר ורוח הקדש ושלשתם אחד המה׃,Hebrew
ושלשה המה המעידים בארץ הרוח המים והדם ושלשתם לאחת המה׃,Hebrew
אם נקבל עדות בני אדם הנה עדות האלהים גדולה ממנה כי זאת היא עדות האלהים אשר העיד על בנו׃,Hebrew
המאמין בבן האלהים יש לו העדות בנפשו ואשר לא יאמין לאלהים לכזב שמהו יען לא האמין בעדות אשר העיד האלהים על בנו׃,Hebrew
וזאת היא העדות כי חיי עולמים נתן לנו האלהים והחיים האלה בבנו המה׃,Hebrew
אשר יש לו הבן יש לו החיים ואשר אין לו בן האלהים אין לו החיים׃,Hebrew
זאת כתבתי אליכם המאמינים בשם בן האלהים למען תדעון שיש לכם חיי עולם ולמען תאמינו בשם בן האלהים׃,Hebrew
וזה הוא בטחוננו אליו אשר אם נשאל דבר כפי רצונו ישמענו׃,Hebrew
ומדעתנו כי ישמענו לכל אשר נשאל נדע גם זאת כי נשיג את המשאלות אשר שאלנו ממנו׃,Hebrew
איש כי יראה את אחיו חוטא חטאת אשר לא למות שאל ישאל בעדו ויתן לו חיים לכל אשר חטאו לא למות הן יש חטא למות על זה לא אמר לשאל בעדו׃,Hebrew
כל מעשה שלא כמשפט חטא היא ויש חטא שלא למות׃,Hebrew
ידענו כי כל הנולד מאת האלהים לא יחטא כי אשר ילד מאת האלהים ישמר את נפשו והרע לא יגע בו׃,Hebrew
ידענו כי מאלהים אנחנו וכל העולם ברע הוא׃,Hebrew
וידענו כי בא בן אלהים ויתן לנו בינה לדעת את האמתי ובאמתי אנחנו בבנו ישוע המשיח זה הוא האל האמתי וחיי העולם׃,Hebrew
בני השמרו לכם מן האלילים אמן׃,Hebrew
הזקן אל הגבירה הבחירה ואל בניה אשר אני אהב אתם באמת ולא אני לבדי כי אם גם כל ידעי האמת׃,Hebrew
למען האמת העמדת בקרבנו וגם תהיה עמנו לעולם׃,Hebrew
יהי עמכם חסד ורחמים ושלום מאת האלהים אבינו ומאת אדנינו ישוע המשיח בן האב באמת ובאהבה׃,Hebrew
שמחתי למאד כי מצאתי מבניך מתהלכים באמת כמצוה אשר קבלנו מאת האב׃,Hebrew
ועתה מבקש אני ממך הגבירה ולא ככתב אליך מצוה חדשה כי אם את אשר היתה לנו מראש לאהבה איש את רעהו׃,Hebrew
וזאת היא האהבה אשר נתהלך במצותיו זאת היא המצוה אשר שמעתם מראש להתהלך בה׃,Hebrew
כי מתעים רבים באו לעולם אשר אינם מודים בישוע המשיח כי בא בבשר זה הוא המתעה וצר המשיח׃,Hebrew
השמרו לכם פן תאבד ממנו פעלתנו כי אם נקח משכרתנו שלמה׃,Hebrew
כל העבר על תורת המשיח ואיננו עמד בה אין לו אלהים והעמד בתורת המשיח יש לו גם האב גם הבן׃,Hebrew
כל הבא אליכם ולא יביא את התורה הזאת לא תאספו אתו הביתה ולא תשאלו לו לשלום׃,Hebrew
כי השאל בשלומו הוא משתתף במעשיו הרעים׃,Hebrew
הרבה לי לכתב אליכם ולא חפצתי בניר ובדיו כי אקוה לבוא אליכם ולדבר פה אל פה למען תהיה שמחתנו שלמה׃,Hebrew
בני אחותך הבחירה שאלים לשלומך אמן׃,Hebrew
הזקן אל גיוס החביב אשר אני אהב אתו באמת׃,Hebrew
חביבי חפצי הוא כי ייטב לך בכל דבר ותחזק כאשר טוב לך בנפשך׃,Hebrew
כי שמחתי למאד כאשר באו אחים ויעידו על אמתך אשר מתהלך באמת אתה׃,Hebrew
אין לי שמחה גדולה מלשמע את אשר בני יתהלכו באמת׃,Hebrew
חביבי באמונה כל מעשיך עם האחים ועם הארחים׃,Hebrew
אשר העידו על אהבתך בפני הקהל ואף תיטיב לעשות בלותך אתם כאשר יאתה לפני אלהים׃,Hebrew
כי בעבור שמו יצאו ולא לקחו מאומה מן הגוים׃,Hebrew
על כן חיבים אנחנו לקבל אתם למען נהיה עזרים לאמת׃,Hebrew
אני כתבתי אל הקהלה אך דיוטריפס המתאוה להיות עליהם לראש איננו מקבל אתנו׃,Hebrew
על כן בבאי אזכיר את מעשיו אשר הוא עשה בספרו עלינו דברים רעים ולא דיו שלא יקבל את האחים כי גם ימנע את החפצים לקבל ויגרשם מתוך הקהלה׃,Hebrew
חביבי אל תרדף הרעה כי אם הטוב העשה טוב הוא מאלהים והעשה רע לא ראה את האלהים׃,Hebrew
על דימטריוס העידו הכל וגם האמת עצמה וגם אנחנו מעידים עליו וידעתם כי עדותנו היא נאמנה׃,Hebrew
הרבה לי לכתב ולא חפצתי לכתב אליך בדיו ובקנה׃,Hebrew
אקוה לראותך במהרה ופה אל פה נדבר׃ [ (III John 1:15) שלום לך הרעים שאלים לשלומך שאל לשלום הרעים לאיש איש בשמו׃ ],Hebrew
יהודה עבד ישוע המשיח ואחי יעקב אל המקראים אשר הם מקדשים באלהים האב ושמורים לישוע המשיח׃,Hebrew
רחמים ושלום ואהבה יהיו לכם למכביר׃,Hebrew
אהובי בהשתדלי לכתב אליכם על דבר התשועה האחת לכלנו חובה היא בעיני לזרזכם במכתב אשר תלחמו לאמונה המסורה פעם אחת לקדושים׃,Hebrew
כי התגנבו לבוא מקצת אנשים הכתובים מאז למשפט הזה אנשי רשע ההפכים את חסד אלהינו לזמה וכפרים באלהים המשל היחיד ובאדנינו ישוע המשיח׃,Hebrew
ויש את נפשי להזכיר אתכם את אשר כבר ידעתם כי הושיע יהוה את העם ממצרים וישמד אחרי כן את אשר לא האמינו׃,Hebrew
והמלאכים אשר לא שמרו את משרתם כי אם עזבו את זבלם שמרם במוסרות עולם ובאפלה למשפט היום הגדול׃,Hebrew
כאשר סדום ועמרה והערים סביבותיהן אשר הזנו כמוהם וילכו אחרי בשר זר נהיו כראי כי נמסרו למוסר אש עולם׃,Hebrew
וכן גם בעלי החלמות האלה מטמאים את הבשר ואת הממשלה ינאצו ואת השררות יחרפו׃,Hebrew
ומיכאל שר המלאכים בהתוכחו עם השטן וירב אתו על אדות גוית משה לא מלאו לבו לחרץ משפט גדופים כי אם אמר יגער יהוה בך׃,Hebrew
ואלה מגדפים את אשר לא ידעו ובדברים אשר יבינו מחק טבעים כבהמות הסכלות בהמה ישחיתו את נפשם׃,Hebrew
אוי להם כי ברדך קין הלכו וישתקעו בתועת בלעם לקבל שכר ובמרי קרח אבדו׃,Hebrew
הלא צורי מכשול המה בסעודתיכם של אהבה ובקלות ראש יאכלו וישתו עמכם ורעים את נפשם עננים הם בבלי מים הנדפים מפני רוח עצי חרף באין פרי אשר מתו פעמים ונעקרו׃,Hebrew
משברי ים עזים אשר יגרשו בשתם ככבים תעים אשר חשך אפלה צפון להם עדי עד׃,Hebrew
וגם חנוך השביעי לאדם נבא לאלה לאמר הנה יהוה בא ברבבת קדשיו׃,Hebrew
לעשות משפט בכלם ולהוכיח כל רשעי ארץ על כל מעשי רשעתם ועל כל הקשות אשר דברו עליו חטאים אנשי רשע׃,Hebrew
אלה הם הרגנים והמתאוננים ההלכים אחרי תאותיהם אשר פיהם ידבר עתק הדרי פנים עקב שחד׃,Hebrew
ואתם האהובים זכרו את הדברים הנאמרים מקדם ביד שליחי אדנינו ישוע המשיח׃,Hebrew
בדברם אליכם לאמר הנה באחרית הימים יבאו לצים ההלכים אחרי תאות רשעם׃,Hebrew
אלה הם הפרשים מן הצבור אנשים נפשיים ורוח אין בהם׃,Hebrew
ואתם האהובים הבנו באמונתכם הנעלה על כל בקדשתה והתפללו ברוח הקדש׃,Hebrew
ושמרתם את נפשתיכם באהבת אלהים וחכיתם לרחמי אדנינו ישוע המשיח לחיי העולם׃,Hebrew
הבדילו את אלה והתנהגו עמהם ברחמים׃,Hebrew
ואת אלה תושיעו באימה וחלצתם אתם מתוך האש וגעלתם גם את הלבוש המגאל בחלאת הבשר׃,Hebrew
ולאשר יכול לשמרכם בבלי מכשול ולהעמיד אתכם בששון תמימים לפני כבודו׃,Hebrew
לאלהים אשר לו לבדו החכמה המושיע אתנו לו הכבוד והגדלה והעז והממשלה מעתה ולעולמי עד אמן׃,Hebrew
חזון ישוע המשיח אשר נתן לו האלהים להראות את עבדיו את אשר היה יהיה במהרה והוא הודיע בשלחו ביד מלאכו לעבדו יוחנן׃,Hebrew
אשר העיד דבר האלהים ועדות ישוע המשיח ואת כל אשר ראה׃,Hebrew
אשרי הקורא ואשרי השמעים את דברי הנבואה ושמרים את אשר כתוב בה כי קרובה העת׃,Hebrew
יוחנן אל שבע הקהלות אשר באסיא חסד לכם ושלום מאת ההוה והיה ויבוא ומן שבעת הרוחות אשר לפני כסאו׃,Hebrew
ומאת ישוע המשיח העד הנאמן ובכור מן המתים ועליון למלכי ארץ לו אשר אהב אתנו ובדמו גאלנו מחטאתינו׃,Hebrew
ויעש אתנו למלכים וכהנים לאלהים אביו הכבוד והעז לעולמי עולמים אמן׃,Hebrew
הנה הוא בא עם העננים וראתה אתו כל עין גם אלה אשר דקרהו וספדו עליו כל משפחות הארץ כן יהיה אמן׃,Hebrew
אני האלף ואני התו ראש וסוף נאם יהוה אלהים ההוה והיה ויבוא אלהי צבאות׃,Hebrew
אני יוחנן אחיכם וגם חבר לכם בלחץ ובמלכות ובסבלנות למען ישוע המשיח הייתי באי אשר שמו פטמוס בעבור דבר האלהים ובעבור עדות ישוע המשיח׃,Hebrew
ואהי ברוח ביום האדון ואשמע אחרי קול גדול כקול שופר׃,Hebrew
ויאמר אני האלף ואני התו הראשון והאחרון ואת אשר אתה ראה כתב אל ספר ושלחהו אל הקהלות אשר באסיא לאפסוס ולזמירנא ולפרגמוס ולתיאטירא ולסרדיס ולפילדפיא וללודקיא׃,Hebrew
ואפן לראות את הקול המדבר אלי ויהי בפנותי וארא שבע מנרות זהב׃,Hebrew
ובתוך שבע המנרות דמות בן אדם לבוש מעיל וחגור אזור זהב על לבו׃,Hebrew
וראשו ושערו לבנים כצמר צחר כשלג ועיניו כלבת אש׃,Hebrew
ומרגלתיו כעין נחשת קלל כצרופות בכור וקולו כקול מים רבים׃,Hebrew
ויהי לו ביד ימינו שבעה כוכבים ומפיו יוצאת חרב פיפיות חדה ופניו כשמש המאיר בגבורתו׃,Hebrew
וכראתי אותו ואפל לרגליו כמת וישת עלי יד ימינו ויאמר אל תירא אני הראשון והאחרון והחי׃,Hebrew
ואהי מת והנני חי לעולמי עולמים אמן ובידי מפתחות שאול ומות׃,Hebrew
ועתה כתב את אשר ראית ואשר נעשה עתה ואשר עתיד להיות אחרי כן׃,Hebrew
את סוד שבעת הכוכבים אשר ראית בימיני ואת שבע מנרות הזהב שבעת הכוכבים הם מלאכי שבע הקהלות ושבע המנרות אשר ראית שבע קהלות הנה׃,Hebrew
אל מלאך קהל אפסוס כתב כה אמר האחז בימינו שבעת הכוכבים המתהלך בתוך שבע מנרות הזהב׃,Hebrew
ידעתי את מעשיך ואת עמלך ואת סבלך וכי לא תוכל שאת את הרשעים ותנסה את האמרים שליחים אנחנו ואינם ותמצאם כזבים׃,Hebrew
ואתה נשאת הרבה ויש לך סבלנות ולמען שמי לא יעפת׃,Hebrew
אך יש לי עליך כי עזבת את אהבתך הראשונה׃,Hebrew
זכר אפוא אי מזה נפלת ושובה ועשה מעשיך הראשנים ואם לא הנני בא עליך מהר ונסחתי מנורתך ממקומה אם לא תשוב׃,Hebrew
אבל זאת היא לך כי תשנא את מעשי הניקלסיים אשר שנאתים גם אני׃,Hebrew
מי אשר אזן לו ישמע את אשר הרוח אמר לקהלות המנצח אתן לו לאכל מעץ החיים אשר בתוך גן עדן לאלהים׃,Hebrew
ואל מלאך קהל זמירנא כתב כה אמר הראשון והאחרון אשר מת ויחי׃,Hebrew
ידעתי את מעשיך ואת צרתך ואת רישך ואולם עשיר אתה ואת גדוף האמרים יהודים אנחנו ואינם כי אם כנסית השטן׃,Hebrew
אל תירא את אשר עליך לסבל הנה עתיד המלשין להשליך מכם לבית המשמר למען תנסו והייתם בצרה עשרת ימים היה נאמן עד מות ואתנה לך עטרת החיים׃,Hebrew
מי אשר אזן לו ישמע את אשר הרוח אמר לקהלות המנצח לא ינזק במות השני׃,Hebrew
ואל מלאך קהל פרגמוס כתב כה אמר אשר לו חרב פיפיות החדה׃,Hebrew
ידעתי את מעשיך ואת מקום שבתך אשר שם כסא השטן ותדבק בשמי ולא שקרת באמונתי גם בימי אנטיפס עדי הנאמן אשר נהרג אצלכם מקום מושב השטן׃,Hebrew
אך מעט יש לי עליך כי שם עמך אנשים דבקים בתורת בלעם אשר הורה את בלק לתת מכשול לפני בני ישראל לאכל מזבחי אלילים ולזנות׃,Hebrew
כן נמצאו גם בך אנשים דבקים בתורת הניקלסיים אשר שנאתי׃,Hebrew
שובה ואם לא כי עתה אבוא עליך מהרה ונלחמתי בם בחרב פי׃,Hebrew
מי אשר אזן לו ישמע את אשר הרוח אמר לקהלות המנצח אאכילנו מן המן הגנוז ונתתי לו אבן לבנה ועל האבן מפתח שם חדש אשר לא ידענו איש זולתי המקבל׃,Hebrew
ואל מלאך קהל תיאטירא כתב כה אמר בן האלהים אשר עיניו כלבת אש ומרגלתיו כעין נחשת קלל׃,Hebrew
ידעתי את מעשיך ואהבתך ואמונתך ועבורתך וסבלך וכי מעשיך האחרונים רבים הם מן הראשנים׃,Hebrew
אך מעט יש לי עליך כי תניח את האשה איזבל האמרת כי היא נביאה ללמד ולהתעות את עבדי לזנות ולאכל זבחי אלילים׃,Hebrew
ואתן לה זמן לשוב והיא מאנה לשוב מתזנותיה׃,Hebrew
הנני מפיל אתה על מטה ואת המנאפים אתה בצרה גדולה אם לא ישובו ממעשיהם׃,Hebrew
והרגתי במות את בניה וידעו כל הקהלות כי אני חקר כליות ולב ונתתי לכם לכל איש כפרי מעלליו׃,Hebrew
אבל אמר אני לכם ולשאר הנמצאים בתיאטירא כל אשר אין להם הלקח ההוא ולא ידעו את עמקות השטן כאשר הם מתהללים לא אשים עליכם משא אחר׃,Hebrew
אפס מה שיש לכם החזיקו בו עד כי אבוא׃,Hebrew
והמנצח ושמר את מעשי עד עת קץ אתן לו שלטן על הגוים׃,Hebrew
ורעם בשבט ברזל ככלי יוצר ינפצו כאשר קבלתי גם אנכי מאת אבי׃,Hebrew
ונתתי לו כוכב השחר׃,Hebrew
מי אשר אזן לו ישמע את אשר הרוח אמר לקהלות׃,Hebrew
ואל מלאך קהל סרדיס כתב כה אמר אשר לו שבע רוחות האלהים ושבעת הכוכבים ידעתי את מעשיך כי לך שם כאלו אתה חי והנך מת׃,Hebrew
שקד וחזק את השארית הקרובה למות כי לא מצאתי מעשיך שלמים לפני האלהים׃,Hebrew
זכור את אשר קבלת ושמעת ושמרה זאת ושובה ואם לא תשקד הנני בא עליך כגנב ולא תדע באי זו שעה אבא עליך׃,Hebrew
יש לך גם בסרדיס שמות מעטים אשר לא גאלו את מלבושיהם ויתהלכו אתי לבשי לבנים כי ראוים הם לזאת׃,Hebrew
המנצח ילבש בגדים לבנים ולא אמחה את שמו מספר החיים ואודה שמו לפני אבי ולפני מלאכיו׃,Hebrew
מי אשר אזן לו ישמע את אשר הרוח אמר לקהלות׃,Hebrew
ואל מלאך קהל פילדלפיא כתב כה אמר הקדוש האמתי אשר בידו מפתח דוד הפתח ואין סגר והסגר ואין פתח׃,Hebrew
ידעתי את מעשיך הנה נתתי לפניך פתח נפתח אשר לא יוכל איש לסגרו כי גבורת מעט לך ותשמר את דברי ולא כחשת בשמי׃,Hebrew
הנני נתן אנשים מכנסית השטן האמרים יהודים אנחנו ואינם כי כזבים המה הנני עשה אשר יבאו להשתחות לפני רגליך וידעו כי אני אהבתיך׃,Hebrew
יען שמרת דבר סבלנותי אשמרך גם אנכי משעת הנסיון העתידה לבוא על תבל כלה לנסות את ישבי הארץ׃,Hebrew
הנני בא מהרה החזק באשר לך למען לא יקח איש את נזרך׃,Hebrew
המנצח אתננו לעמוד בהיכל אלהי ולא יצא עוד החוצה וכתבתי עליו את שם אלהי ואת שם עיר אלהי ירושלים החדשה הירדת משמים מעם אלהי ואת שמי החדש׃,Hebrew
מי אשר אזן לו ישמע את אשר הרוח אמר לקהלות׃,Hebrew
ואל מלאך קהל לודקיא כתב כה אמר האמן העד הנאמן והאמתי ראשית בריאת האלהים׃,Hebrew
ידעתי את מעשיך כי לא קר ולא חם אתה מי יתן והיית קר או חם׃,Hebrew
כי עתה פושר אתה ולא קר ולא חם על כן אקיאך מפי׃,Hebrew
כי אמרת אך עשרתי מצאתי און לי ולא חסרתי כל ולא ידעת כי אמלל אתה ודוי ועני ועור וערם׃,Hebrew
אני איעצך לפנות מאתי זהב צרוף באש למען תעשיר ובגדים לבנים למען תתכסה בהם ולא תראה בשת ערותות ולמשח עיניך קלורית למען תראה׃,Hebrew
"-02[ אני את כל אשר אהב אוכיחם ואיסרם לכן תשקד ותשוב, הנני עמד לפתח ודפק והיה כי ישמע איש לקולי ופתח הפתח אבוא אליו לסעוד עמו והוא עמדי׃",Hebrew
-02[׃,Hebrew
המנצח אתננו לשבת אתי על כסאי כאשר נצחתי גם אנכי ואשב את אבי על כסאו׃,Hebrew
מי אשר אזן לו ישמע את אשר הרוח אמר לקהלות׃,Hebrew
ויהי אחר הדברים האלה וארא והנה פתח נפתח בשמים והקול הראשון אשר שמעתיו כקול שופר מדבר אלי אמר עלה הנה ואראך את אשר היה יהיה אחרי כן׃,Hebrew
וכרגע הייתי ברוח והנה כסא נראה בשמים ואחד ישב על הכסא׃,Hebrew
והישב מראהו כמראה אבן ישפה ואדם וקשת סביב לכסא ומראיה כעין ברקת׃,Hebrew
וסביב לכסא ארבעה ועשרים כסאות ועל הכסאות ראיתי את ארבעה ועשרים הזקנים ישבים והם לבשי בגדים לבנים ועטרות זהב בראשיהם׃,Hebrew
ומן הכסא יוצאים ברקים ורעמים וקולות ושבעה לפידי אש בערים לפני הכסא אשר הם שבעה רוחות האלהים׃,Hebrew
ולפני הכסא ים זכוכית כעין הקרח ובין הכסא וסביב לכסא ארבע חיות מלאות עינים מלפניהם ומאחריהם׃,Hebrew
ודמות החיה הראשונה כאריה והחיה השנית כשור ופני החיה השלישית כפני אדם ודמות החיה הרביעית כנשר מעופף׃,Hebrew
ולכל אחת מארבע החיות שש כנפים מסביב ולפנימה הנה מלאות עינים ואין דמי להן יומם ולילה ואמרות קדוש קדוש קדוש יהוה אלהים צבאות היה והוה ויבוא׃,Hebrew
ומדי תת החיות כבוד והדר ותודה לישב על הכסא אשר הוא חי לעולמי עולמים׃,Hebrew
אז יפלו עשרים וארבעה הזקנים על פניהם לפני הישב על הכסא והשתחוו לחי עולמי העולמים ושמו את עטרותיהם לפני הכסא לאמר׃,Hebrew
לך נאה אדנינו לקחת כבוד והדר ועז כי אתה בראת הכל והכל ברצונך היו ונבראו׃,Hebrew
וארא בימין הישב על הכסא ספר כתוב פנים ואחור וחתום בשבעה חתמות׃,Hebrew
וארא מלאך אביר קורא בקול גדול מי הוא הזכה לפתח הספר ולהתיר את חותמיו׃,Hebrew
ולא יכל איש גם בשמים גם בארץ גם מתחת לארץ לפתח את הספר או להביט אליו׃,Hebrew
ואבך בכי גדול על אשר לא נמצא איש זכה לפתח את הספר ולקרא בו או להביט אליו׃,Hebrew
ויאמר אלי אחד מן הזקנים אל תבכה הנה נצח האריה אשר הוא משבט יהודה שרש דוד לפתח את הספר ולהתיר שבעת חותמיו׃,Hebrew
וארא והנה בין הכסא וארבע החיות ובין הזקנים שה עמד כמו טבוח ולו שבע קרנים ושבעה עינים אשר הם שבעה רוחות האלהים השלוחים אל כל הארץ׃,Hebrew
ויבא ויקח את הספר מימין הישב על הכסא׃,Hebrew
ויהי בקחתו את הספר ויפלו לפני השה ארבע החיות ועשרים וארבעה הזקנים ואיש איש כנור בידו וקערות זהב מלאת קטרת אשר הנה תפלות הקדושים׃,Hebrew
וישירו שיר חדש לאמר לך נאה לקחת את הספר ולפתח את חותמיו כי אתה נשחטת ובדמך קניתנו לאלהים מכל משפחה ולשון וכל עם וגוי׃,Hebrew
ותעש אתם מלכים וכהנים לאלהינו וימלכו על הארץ׃,Hebrew
וארא ואשמע קול מלאכים רבים סביב לכסא ולחיות ולזקנים מספרם רבו רבבות ואלפי אלפים׃,Hebrew
קראים בקול גדול נאה לשה הטבוח לקחת עז ועשר וחכמה וגבורה והדר וכבוד וברכה׃,Hebrew
וכל בריה אשר בשמים ובארץ ומתחת לארץ ואשר על הים וכל אשר בהם את כלם שמעתי אמרים לאמר לישב על הכסא ולשה הברכה וההדר והכבוד והעז לעולמי עולמים׃,Hebrew
ותאמרנה ארבע החיות אמן ועשרים וארבעה הזקנים נפלו על פניהם וישתחוו לחי עולמי העולמים׃,Hebrew
וארא כאשר פתח השה אחד מן שבעה החתמות ואשמע אחת מארבע החיות מדברת כקול רעם לאמר בא וראה׃,Hebrew
ואביט והנה סוס לבן והרכב עליו קשת בידו ותנתן לו עטרה ויצא מנצח ולמען ינצח׃,Hebrew
וכפתחו את החותם השני ואשמע את החיה השנית אמרת בא וראה׃,Hebrew
ויצא סוס שני והוא אדם ולרכב עליו נתן לשאת את השלום מן הארץ למען יהרגו איש את אחיו ותנתן לו חרב גדולה׃,Hebrew
וכפתחו את החותם השלישי ואשמע את החיה השלישית אמרת בא וראה ואביט והנה סוס שחר והרכב עליו מאזנים בידו׃,Hebrew
ואשמע קול מתוך ארבע החיות לאמר קב חטים בדינר ושלשה קבים שערים בדינר ואת השמן והיין אל תשחת׃,Hebrew
וכפתחו את החותם הרביעי ואשמע את החיה הרביעית אמרת בא וראה׃,Hebrew
וארא והנה סוס ירקרק והרכב עליו שמו המות ושאול יוצאת לרגליו וינתן להם שלטן על רביעית הארץ להמית בחרב וברעב ובדבר ובחית הארץ׃,Hebrew
וכפתחו החותם החמישי וארא מתחת למזבח את נפשות הטבוחים על דבר האלהים ועל העדות אשר היתה להם׃,Hebrew
ויזעקו בקול גדול ויאמרו עד מתי אדני הקדוש והאמתי לא תשפט ולא תקום את דמינו מישבי הארץ׃,Hebrew
ויתן לאיש איש מהם שמלות לבנות ויאמר אליהם לנוח עוד זמן מעט עד מלאת מספר העבדים חברים ואחיהם העתידים להרג כמוהם׃,Hebrew
וארא בפתחו את החותם הששי והנה רעש גדול היה ויקדר השמש כשק שער והירח נהפך לדם׃,Hebrew
וכוכבי השמים נפלו ארצה כאשר תנוע תאנה ברוח חזקה והשליכה פגיה׃,Hebrew
והשמים משו כספר נגלל וכל הר ואי הנתקו ממקומם׃,Hebrew
ומלכי הארץ והרזנים ושרי האלפים והעשירים והתקיפים וכל עבד וכל בן חרים התחבאו במערות ובסלעי ההרים׃,Hebrew
ויאמרו אל ההרים ואל הסלעים נפלו עלינו וכסונו מפני הישב על הכסא ומפני חמת השה׃,Hebrew
כי בא יום עברתו הגדול ומי יוכל להתיצב׃,Hebrew
ואחרי כן ראיתי ארבעה מלאכים עמדים בארבע כנפות הארץ ויעצרו את ארבע רוחות הארץ למען לא תשב רוח לא בארץ ולא בים ולא בכל עץ׃,Hebrew
וארא מלאך אחר עלה ממרח שמש ובידו חתמת אלהים חיים ויקרא בקול גדול אל ארבעה המלאכים אשר נתן להם לחבל הארץ והים לאמר׃,Hebrew
אל תחבלו את הארץ ואת הים ואת העץ עד אם חתמנו את עבדי אלהינו על מצחותם׃,Hebrew
ואשמע מספר החתומים מאה אלף וארבעים וארבעה אלף והם חתומים מכל שבטי בני ישראל׃,Hebrew
לשבט יהודה חתומים שנים עשר אלף לשבט ראובן חתומים שנים עשר אלף לשבט גד חתומים שנים עשר אלף׃,Hebrew
לשבט אשר חתומים שנים עשר אלף לשבט נפתלי חתומים שנים עשר אלף לשבט מנשה חתומים שנים עשר אלף׃,Hebrew
לשבט שמעון חתומים שנים עשר אלף לשבט לוי חתומים שנים עשר אלף לשבט יששכר חתומים שנים עשר אלף׃,Hebrew
לשבט זבלון חתומים שנים עשר אלף לשבט יוסף חתומים שנים עשר אלף לשבט בנימן חתומים שנים עשר אלף׃,Hebrew
אחרי כן ראיתי והנה המון רב אשר לא יכל איש למנותו מכל הגוים והמשפחות והעמים והלשנות ויעמדו לפני הכסא ולפני השה מלבשים שמלות לבנות וכפות תמרים בידיהם׃,Hebrew
ויקראו בקול גדול לאמר הישועה לאלהינו הישב על הכסא ולשה׃,Hebrew
וכל המלאכים עמדו סביב לכסא וסביב לזקנים ולארבע החיות ויפלו על פניהם לפני הכסא וישתחוו לאלהים׃,Hebrew
ויאמרו אמן הברכה והכבוד והחכמה והתודה וההדר והכח והעז לאלהינו לעולמי עולמים אמן׃,Hebrew
ויען אחד מן הזקנים ויאמר אלי אלה המלבשים בגדי לבן מי המה ומאין באו׃,Hebrew
ואמר אליו אדני אתה ידעת ויאמר אלי אלה הם הבאים מן הצרה הגדולה ויכבסו את שמלתם וילבינום בדם השה׃,Hebrew
לכן הנם לפני כסא האלהים ומשרתים אותו בהיכלו יומם ולילה והישב על הכסא יתן משכנו עליהם׃,Hebrew
לא ירעבו עוד ולא יצמאו ולא יכם שמש ושרב׃,Hebrew
כי השה אשר בתוך הכסא הוא ירעם ועל מבועי מים חיים ינהלם ומחה אליהם כל דמעה מעיניהם׃,Hebrew
וכפתחו החותם השביעי ותהי דממה בשמים כחצי שעה׃,Hebrew
וארא את שבעת המלאכים אשר עמדו לפני האלהים וינתנו להם שבעה שופרות׃,Hebrew
ויבא מלאך אחר ויגש אל המזבח ומחתת זהב בידו ותנתן לו קטרת הרבה לתתה עם תפלות כל הקדשים על מזבח הזהב אשר לפני הכסא׃,Hebrew
ויעל עשן הקטרת עם תפלות הקדשים מיד המלאך לפני אלהים׃,Hebrew
ויקח המלאך את המחתה וימלאה אש מעל המזבח וישלך על הארץ ויהי קולות ורעמים וברקים ורעש׃,Hebrew
ושבעה המלאכים ההם אשר בידם שבעת השופרות התעתדו לתקע׃,Hebrew
והמלאך הראשון תקע בשופר ויהי ברד ואש בלולים בדם ותשלך ארצה ותשרף שלישית העץ וכל ירק עשב נשרף׃,Hebrew
והמלאך השני תקע בשופר והנה כדמות הר גדול בער באש השלך אל תוך הים ותהי שלישית הים לדם׃,Hebrew
ותמת שלישית כל נפש חיה אשר בים ושלישית האניות נשחתה׃,Hebrew
והמלאך השלישי תקע בשופר ויפל מן השמים כוכב גדול בער כלפיד ויפל על שלישית הנהרות ועל מעינות המים׃,Hebrew
ושם הכוכב נקרא לענה ותהי שלישית המים ללענה ורבים מבני אדם מתו מן המים כי מרים היו׃,Hebrew
והמלאך הרביעי תקע בשופר ותכה שלישית השמש ושלישית הירח ושלישית הכוכבים למען תחשך שלישיתם והיום לא יאיר שלישיתו וכן גם הלילה׃,Hebrew
וארא ואשמע מלאך אחד מעופף במרום הרקיע הקורא בקול גדול אוי אוי אוי לישבי הארץ משאר קלות שופר שלשת המלאכים העתידים לתקע׃,Hebrew
והמלאך החמישי תקע בשופר וארא כוכב נפל מן השמים לארץ וינתן לו מפתח באר התהום׃,Hebrew
ויפתח את באר התהום ויעל עשן מן הבאר כעשן כבשן גדול ויחשך השמש והרקיע מקיטר הבאר׃,Hebrew
ומן הקיטר יצא ארבה על הארץ וינתן להם שלטן כשלטן עקרבי הארץ׃,Hebrew
ויאמר אליהם אשר לא ישחיתו את עשב הארץ ולא כל ירק ולא כל עץ כי אם את בני האדם אשר אין להם חותם אלהים במצחותם׃,Hebrew
ולא נתן להם להמיתם רק להכאיבם חמשה חדשים וכאבם ככאב איש אשר יכהו העקרב׃,Hebrew
ובימים ההם יבקשו בני אדם את המות ולא ימצאהו וישאלו את נפשם למות והמות יברח מהם׃,Hebrew
ויהי מראה הארבה כדמות סוסים ערוכי מלחמה ועל ראשיהם כעטרות כעין זהב ופניהם כפני אדם׃,Hebrew
ושער להם כשער נשים ושניהם שני אריה׃,Hebrew
ושרינים להם כשריני ברזל וקול כנפיהם כקול מרכבות סוסים רבים הרצים למלחמה׃,Hebrew
וזנבות להם כזנבות עקרבים ועקצים בזנבותם והשלטו לענות את בני האדם חמשה חדשים׃,Hebrew
ומלאך התהום הוא מלך עליהם ושמו אבדון בעברית והוא אפוליון בלשון יון׃,Hebrew
הצרה האחת חלפה הלכה לה והנה באות אחריה עוד צרות שתים׃,Hebrew
והמלאך הששי תקע בשופר ואשמע קול אחד מארבע קרנות מזבח הזהב אשר לפני אלהים׃,Hebrew
ויאמר למלאך הששי אשר השופר בידו התר את ארבעה המלאכים ההם האסורים על הנהר הגדול נהר פרת׃,Hebrew
ויתרו ארבעה המלאכים אשר היו נכונים לשעה וליום ולחדש ולשנה להמית שלישית בני האדם׃,Hebrew
ויהי מספר צבאות הפרשים שתי רבוא רבבות ואני שמעתי מספרם׃,Hebrew
וכן ראיתי במראה את הסוסים ורכביהם אשר שרינותיהם כעין אש ותכלת וגפרית וראשי הסוסים כראשי אריות ותצא מפיהם אש וקיטור וגפרית׃,Hebrew
ותומת שלישית בני אדם בשלש האלה באש ובקיטור ובגפרית היצאות מפיהם׃,Hebrew
כי כח הסוסים בפיהם כי זנבותם דומים לנחשים ויש להם ראשים ובהם ישחיתו׃,Hebrew
ושאר בני אדם אשר לא נהרגו במגפות האלה בכל זאת לא שבו ממעשי ידיהם מהשתחות עוד לשדים ולעצבי זהב וכסף ונחשת ואבן ועץ אשר לא יראו ולא ישמעו ולא יהלכו׃,Hebrew
ולא שבו מדרכם לרצח ולכשף ולזנות ולגנב׃,Hebrew
וארא מלאך אחר אביר יורד מן השמים והוא עטה ענן ועל ראשו כמראה קשת הענן ופניו כשמש ורגליו כעמודי אש׃,Hebrew
ובידו ספר קטן פתוח וישם את רגל ימינו על הים ואת שמאלו על הארץ׃,Hebrew
ויקרא בקול גדול כאשר ישאג האריה ובקראו דברו שבעת הרעמים בקולתיהם׃,Hebrew
וכדבר שבעת הרעמים בקולתיהם חפצתי לכתב ואשמע קול מן השמים לאמר חתום את אשר דברו שבעת הרעמים ואל תכתב זאת׃,Hebrew
והמלאך אשר ראיתיו עמד על הים ועל הארץ הרים ידו אל השמים׃,Hebrew
וישבע בחי עולמי העולמים אשר ברא את השמים וכל אשר בהם והארץ וכל אשר בה והים וכל אשר בו כי לא יהיה עוד זמן׃,Hebrew
אך בימי קול המלאך השביעי בעת עמדו לתקוע ונשלם סוד האלהים כאשר בשר את עבדיו הנביאים׃,Hebrew
והקול אשר שמעתי מן השמים שב לדבר אלי לאמר לך וקח את הספר הקטן הפתוח אשר ביד המלאך העמד על הים ועל הארץ׃,Hebrew
ואבא אל המלאך ואמר לו תנה לי את הספר ויאמר אלי קח ואכל אתו וימר לבטנך אבל בפיך יהיה מתוק כדבש׃,Hebrew
ואקח את הספר מיד המלאך ואכלהו ויהי בפי כדבש למתוק ואחרי אכלי אתו וימלא בטני מרורים׃,Hebrew
ויאמר אלי עליך לשוב להנבא עוד על עמים וגוים ולשנות ומלכים רבים׃,Hebrew
וינתן לי קנה דומה למטה ויעמד המלאך ויאמר קום ומד את היכל יהוה ואת המזבח ואת המשתחוים בו׃,Hebrew
ואת החצר אשר לפנימה להיכל השלך חוצה ואל תמדנה כי נתנה לגוים ורמסו את העיר הקדשה ארבעים ושנים חדשים׃,Hebrew
ואתן לשני עדי ונבאו ימים אלף ומאתים וששים מתכסים בשקים׃,Hebrew
אלה הם שני הזיתים ושתי המנרות העמדים לפני אלהי הארץ׃,Hebrew
וכי יבקש איש להרע להם תצא אש מפיהם ואכלה את איביהם וכן כל המבקש להרע להם מות יומת׃,Hebrew
ולהם השלטן לעצר את השמים ולא יהיה מטר בימי נבואתם וישלטו על המים להפכם לדם ועל הארץ להכתה בכל נגע מדי יחפצו׃,Hebrew
ואחרי השלימם עדותם החיה העלה מן התהום תעשה עמהם מלחמה ותוכל להם והרגתם׃,Hebrew
והיתה נבלתם ברהוב העיר הגדולה הנקראת כפי הרוח בשם סדום ומצרים אשר שם נצלב גם אדנינו׃,Hebrew
ורבים מן העמים והמשפחות והלשנות והגוים יראו את נבלתם ימים שלשה וחצי ולא יתנו את גויתם לשום בקברים׃,Hebrew
וישבי הארץ ישמחו עליהם ויעלזו וישלחו מנות זה לזה כי שני הנביאים האלה הכאיבו את ישבי הארץ׃,Hebrew
ויהי אחרי ימים שלשה וחצי ותבא בהם רוח חיים מאת האלהים ויעמדו על רגליהם ואימה גדולה נפלה על כל ראיהם׃,Hebrew
וישמעו קול גדול מן השמים מדבר אליהם לאמר עלו הנה ויעלו בענן השמימה ושנאיהם ראים אתם׃,Hebrew
ובשעה ההיא היה רעש גדול ותפל עשירית העיר ושבעת אלפים שמות בני אדם נהרגו ברעש והנשארים רעדה אחזתם ויתנו כבוד לאלהי השמים׃,Hebrew
הצרה השנית חלפה הלכה לה והנה הצרה השלישית מהרה תבוא׃,Hebrew
והמלאך השביעי תקע בשופר ויהי קלות גדולים בשמים ויאמרו הנה ממלכת העולם היתה לאדיניו ולמשיחו והוא ימלך לעולמי עולמים׃,Hebrew
ועשרים וארבעה הזקנים הישבים לפני האלהים על כסאותם נפלו על פניהם וישתחוו לאלהים׃,Hebrew
ויאמרו מודים אנחנו לך יהוה אלהים צבאות ההוה והיה ויבוא כי לבשת עזך הגדול ותמלך׃,Hebrew
והגוים קצפו ויבא קצפך ועת המתים להשפט ולתת שכר לעבדיך הנביאים ולקדשים וליראי שמך למקטנם ועד גדולם ולהשחית את משחיתי הארץ׃,Hebrew
ויפתח היכל יהוה בשמים וירא ארון בריתו בהיכל ויהי ברקים וקלות ורעמים ורעש וברד כבד׃,Hebrew
ואות גדולה נראתה בשמים אשה אשר השמש לבושה והירח תחת רגליה ועל ראשה עטרת שנים עשר כוכבים׃,Hebrew
והיא הרה ותזעק בחבליה ותקש בלדתה׃,Hebrew
ותרא אות אחרת בשמים והנה תנין גדול אדם כאש ולו שבעה ראשים ועשר קרנים ועל ראשיו שבעה כתרים׃,Hebrew
וזנבו סחב מן השמים שלישית הכוכבים וישליכם ארצה ויתיצב התנין לפני האשה החלה ללדת למען בלע את בנה בלדתה׃,Hebrew
ותלד בן זכר העתיד לרעות כל הגוים בשבט ברזל וילקח בנה אל האלהים ואל כסאו׃,Hebrew
והאשה ברחה המדברה אשר שם הוכן לה מקום מאת אלהים למען יכלכלוה שם ימים אלף ומאתים וששים׃,Hebrew
ותהי מלחמה בשמים מיכאל ומלאכיו נלחמים בתנין והתנין נלחם ומלאכיו׃,Hebrew
ולא התחזקו וגם מקומם לא נמצא עוד בשמים׃,Hebrew
ויוטל התנין הגדול הנחש הקדמוני אשר נקרא שמו מלשין ושטן המדיח תבל כלה הוא הוטל ארצה ומלאכיו עמו הוטלו׃,Hebrew
ואשמע קול גדול בשמים ויאמר עתה באה ישועת אלהינו ועזו ומלכותו וממשלת משיחו כי הורד שוטן אחינו העמד לשטנם לפני אלהינו יומם ולילה׃,Hebrew
והם נצחהו למען דם השה ולמען דבר עדותם ולא אהבו את נפשם עד למות׃,Hebrew
רנו על זאת שמים ושכניהם אוי לישבי ארץ וים כי ירד אליכם המלשין בחמה גדולה מדעתו כי קצרה עתו׃,Hebrew
ויהי כאשר ראה התנין כי הוטל ארצה וירדף את האשה אשר ילדה את הזכר׃,Hebrew
ויתנו לאשה שתי כנפי הנשר הגדול לעוף המדברה אל מקומה אשר תכלכל שם מועד מועדים וחצי מפני הנחש׃,Hebrew
וישלח הנחש נהר מים מפיו אחרי האשה לשטפה בנהר׃,Hebrew
ותעזר הארץ את האשה ותפתח הארץ את פיה ותבלע את הנהר אשר שלח התנין מפיהו׃,Hebrew
ויקצף התנין על האשה וילך לעשות מלחמה עם יתר זרעה השמרים פקודי אלהים ואשר להם עדות ישוע׃,Hebrew
ואהי עמד על חול הים וארא חיה עלה מן הים ולה שבעה ראשים ועשר קרנים ועל קרניה עשרה כתרים ועל ראשיה שם גדופים׃,Hebrew
והחיה אשר ראיתי מראה כנמר ורגליה כרגלי דב ופיה כפי אריה ויתן לה התנין את כחו ואת כסאו וממשל רב׃,Hebrew
וארא והנה אחד מראשיה כפצוע עד מות ומכת מות אשר לו נרפאה ותשתומם כל הארץ אחרי החיה׃,Hebrew
וישתחוו לתנין אשר נתן ממשלה לחיה וישתחוו לחיה ויאמרו מי ידמה לחיה ומי יוכל להלחם אתה׃,Hebrew
וינתן לה פה ממלל גדלות ונאצות ושלטן נתן לה להלחם ארבעים ושנים חדשים׃,Hebrew
ותפתח את פיה לנאצה אל האלהים ותנאץ את שמו ואת משכנו ואת החנים בשמים׃,Hebrew
וינתן לה לעשות מלחמה עם הקדשים ולנצחם ותנתן לה ממשלה על כל משפחה ועם ולשון וגוי׃,Hebrew
וישתחוו לה כל ישבי הארץ אשר לא נכתבו שמותם בספר החיים אשר לשה הטבוח מיום הוסד תבל׃,Hebrew
כל אשר אזן לו ישמע׃,Hebrew
כל המוליך לשבי ילך בשבי וכל ההרג בחרב הרג יהרג בחרב בזה סבלנות ואמונת הקדשים׃,Hebrew
וארא חיה אחרת עלה מן האדמה ולה קרנים כקרני שה ומדברת כתנין׃,Hebrew
והיא עשה כל פקודי החיה הראשונה בפניה ומביאה את הארץ וישביה להשתחות לחיה הראשונה אשר נרפאה מכת מות אשר לה׃,Hebrew
ונתנת אותות גדלות וגם אש מן השמים תוריד ארצה לעיני בני אדם׃,Hebrew
ותתעה את ישבי הארץ על ידי האותות אשר נתן לה לעשות בפני החיה באמרה אל ישבי הארץ לעשות צלם לחיה אשר הכתה מכת חרב ותחי׃,Hebrew
וינתן לה לתת רוח בצלם החיה למען דבר ידבר צלם החיה ועשתה כי כל אשר אימן משתחוים לצלם החיה מות יומתו׃,Hebrew
ותעש כי כלם למקטן ועד גדול אם אביון ואם עשיר גם בני החרים גם העבדים יתוו תו על די ימינם או על מצחתם׃,Hebrew
וכי לא יוכל איש לקנות או למכר כי אם בהיות עליו תו החיה או שמה או מספר שמה׃,Hebrew
בזה החכמה מי אשר לו תבונה יחשב מספר החיה כי מספר בן אדם הוא ומספרו שש מאות וששים ושש׃,Hebrew
וארא והנה שה עמד על הר ציון ועמו מאת אלף וארבעים וארבעה אלפים הנשאים שם אביו כתוב על מצחותם׃,Hebrew
ואשמע קול מן השמים כקול מים רבים וכקול רעם גדול ואשמע קול תפשי כנור המנגנים בכנורותיהם׃,Hebrew
וישירו כשיר חדש לפני הכסא ולפני ארבע החיות ולפני הזקנים ואין איש אשר יכל ללמד את השיר זולתי מאת האלף וארבעים וארבעת האלפים ההם אשר נקנו מן הארץ׃,Hebrew
אלה הם אשר לא נגאלו בנשים כי בתולות המה אלה הם ההלכים אחרי השה אל כל אשר ילך אלה נקנו מתוך בני האדם לראשית בכורים לאלהים ולשה׃,Hebrew
ותרמית לא נמצאה בפיהם כי תמימים המה לפני כסא האלהים׃,Hebrew
וארא מלאך אחר מעופף במרום הרקיע אשר היה לו בשורת עולם לבשר את ישבי הארץ ואת כל גוי ונשפחה ולשון ועם׃,Hebrew
ויאמר בקול גדול יראו את האלהים והבו לו כבוד כי באה עת משפטו והשתחוו לעשה שמים וארץ את הים ומעינות המים׃,Hebrew
ומלאך אחר בא אחריו ויאמר נפלה נפלה בבל העיר הגדולה כי השקתה כל הגוים מיין חמת תזנתה׃,Hebrew
ומלאך שלישי בא אחריהם ויאמר בקול גדול כל אשר ישתחוה לפני החיה ולפני צלמה ונשא את תוה על מצחו או על ידו׃,Hebrew
גם הוא שתה ישתה מיין חמת אלהים יין בלתי מהול הנמסך בכוס זעמו ויענה באש וגפרית לפני המלאכים הקדשים ולפני השה׃,Hebrew
ועשן ענוים יעלה לעולמי עד ולא ימצאו מנוחה יומם ולילה המשתחוים לחיה ולצלמה ואשר ישא את תו שמה׃,Hebrew
בזה סבלנות הקדשים בזה השמרים את מצות האלהים ואת אמונת ישוע׃,Hebrew
ואשמע קול מן השמים מדבר אלי כתב אשרי המתים אשר ימותו באדון מעתה אמנם כן אמר הרוח למען ינוחו מעמלם ומעשיהם הלך ילכו אחריהם׃,Hebrew
וארא והנה ענן בהיר ועל הענן ישב כדמות בן אדם ועל ראשו עטרת זהב ובידו מגל מלטש׃,Hebrew
ומלאך אחר יצא מן ההיכל ויזעק בקול גדול אל הישב על הענן לאמר שלח מגלך וקצר כי באה העת לקצר כי יבש קציר הארץ׃,Hebrew
וישלח הישב בענן את מגלו בארץ והארץ נקצרה׃,Hebrew
ומלאך אחר יצא מן ההיכל אשר בשמים וגם לו מגל מלטש בידו׃,Hebrew
ויצא מלאך אחר מן המזבח וממשלתו על האש ויקרא קול גדול אל אשר בידו המגל המלטש לאמר שלח מגלך המלטש ובצר את גפן הארץ כי בשלו ענביהם׃,Hebrew
וינף המלאך את מגלו על הארץ ויבצר את אשכלת גפן הארץ וישליכם בגת חמת אלהים הגדולה׃,Hebrew
ותדרך הגת מחוץ לעיר ויצא דם מן הגת עד רסני הסוסים דרך אלף ושש מאות ריס׃,Hebrew
וארא אות אחרת בשמים גדולה ונפלאה שבעה מלאכים הנשאים את שבע המכות האחרנות כי בהן כלה זעם אלהים׃,Hebrew
וארא כים זכוכית בלול באש ואת המתגברים על החיה ועל צלמה ועל תוה ועל מספר שמה עמדים על ים הזכוכית וכנרות אלהים בידיהם׃,Hebrew
וישירו את שירת משה עבד אלהים ושירת השה לאמר גדולים מעשיך ונפלאים יהוה אלהים צבאות צדק ואמת דרכיך מלך הגוים׃,Hebrew
מי לא ייראך יהוה ולא יכבד את שמך כי קדוש אתה לבדך כי כל הגוים יבאו וישתחוו לפניך כי נגלו משפטי צדקך׃,Hebrew
ואחרי כן ראיתי והנה נפתח היכל משכן העדות בשמים׃,Hebrew
ויצאו מן ההיכל שבעה המלאכים הנשאים את שבע המכות מלבשים בד טהור וצח וחגורים אזורי זהב על לבביהם׃,Hebrew
ואחת מארבע החיות נתנה אל שבעת המלאכים שבע קערת זהב מלאות חמת האלהים החי לעולמי העולמים׃,Hebrew
וימלא ההיכל עשן מכבוד אלהים ועזו ולא יכל איש לבוא אל ההיכל עד אשר כלו שבע המכות אשר בידי שבעה המלאכים׃,Hebrew
ואשמע קול גדול מן ההיכל האמר אל שבעת המלאכים לכו ושפכו את קערת חמת האלהים ארצה׃,Hebrew
וילך הראשון וישפך את קערתו על הארץ ויהי שהין רע ומכאיב באנשים אשר עליהם תו החיה ובמשתחוים לצלמה׃,Hebrew
וישפך השני את קערתו על הים ויהי לדם כדם חלל ותמת כל נפש חיה אשר בים׃,Hebrew
וישפך השלישי את קערתו בנהרות ובמעינות המים ויהיו לדם׃,Hebrew
ואשמע את מלאך המים אמר צדיק אתה ההוה והיה והקדוש כי כן שפטת׃,Hebrew
כי דם קדשים ונביאים שפכו ודם השקיתם כי גמול ידם הוא׃,Hebrew
ואשמע את המזבח אמר אמנם כן יהוה אלהים צבאות אמת וצדק משפטיך׃,Hebrew
וישפך המלאך הרביעי את קערתו על השמש וינתן לו לצרב את בני אדם באש׃,Hebrew
ויצרבו בני אדם בחם גדול ויגדפו את שם אלהים אשר לו הממשלה על המכות האלה ולא שבו לתת לו הכבוד׃,Hebrew
וישפך החמישי את קערתו על כסא החיה ותחשך מלכותה וינשכו מכאב לב את לשונם׃,Hebrew
ויגדפו את אלהי השמים ממכאבם ושחינם ולא שבו ממעשיהם׃,Hebrew
וישפך הששי את קערתו על הנהר הגדול נהר פרת ויחרבו מימיו למען תישר מסלה למלכים אשר ממזרח שמש׃,Hebrew
וארא והנה מפי התנין ומפי החיה ומפי נביא השקר יצאות שלש רוחות טמאות דומת לצפרדעים׃,Hebrew
כי רוחות השדים הנה עשות אותות ויצאות אל מלכי ארץ ותבל כלה לאספם למלחמה היום ההוא הגדול יום אלהי הצבאות׃,Hebrew
הנני בא כגנב אשרי השקד ושמר את בגדיו למען לא ילך ערם וראו את ערותו׃,Hebrew
ויאסף אתם אל המקום הנקרא בעברית הר מגדון׃,Hebrew
וישפך המלאך השביעי את קערתו על האור ויצא קול גדול מהיכל השמים מן הכסא ויאמר היה נהיתה׃,Hebrew
ויהיו קלות ורעמים וברקים ויהי רעש גדול אשר לא היה כמהו למן היות אדם על הארץ רעש כזה גדול עד מאד׃,Hebrew
והעיר הגדולה נחלקה לשלשה חלקים ותפלנה ערי הגוים ותזכר בבל הגדולה לפני אלהים לתת לה כוס יין חמת אפו׃,Hebrew
וינס כל אי וההרים לא נמצאו׃,Hebrew
וברד כבד כככר ירד מן השמים על בני האדם ויגדפו בני האדם את האלהים על אדות מכת הברד כי כבדה מכתו מאד׃,Hebrew
ויבא אחד מן שבעה המלאכים הנשאים שבע הקערות וידבר אלי לאמר בא ואראך את משפט הזונה הגדולה הישבת על מים רבים׃,Hebrew
אשר זנו אתה מלכי האדמה וישכרו שכני תבל מיין תזנותה׃,Hebrew
ויוליכני ברוח המדברה וארא והנה אשה ישבת על חיה אדמה כתולע מלאת שמות גדופים ולה שבעה ראשים ועשר קרנים׃,Hebrew
והאשה לבושה ארגמן ושני והיא מכללה בזהב ואבן יקרה ופנינים ובידה כוס זהב מלאה תועבות וטמאת תזנותה׃,Hebrew
ועל מצחה כתוב שם סוד בבל הגדולה אם הזנות ותועבות האדמה׃,Hebrew
וארא את האשה שכורה מדם הקדשים ומדם עדי ישוע ואשתומם על המראה שמה גדולה׃,Hebrew
ויאמר אלי המלאך למה זה השתוממת אני אמר לך את סוד האשה והחיה הנשאת אתה בעלת שבעת הראשים ועשרת הקרנים׃,Hebrew
החיה אשר ראיתה היתה ואיננה ועתידה לעלות מן התהום וללכת לאבדון וישבי הארץ אשר שמם איננו נכתב בספר החיים מיום הוסד תבל ישתוממו בראתם את החיה אשר היתה ואיננה ותבוא׃,Hebrew
בזה להבין לאשר לו חכמה שבעת הראשים שבעת הרים המה אשר האשה ישבת עליהם׃,Hebrew
ושבעה מלכים המה חמשה מהם נפלו והאחד ישנו והאחר עוד לא בא והיה כי יבוא עמד יעמד לעת מעט׃,Hebrew
והחיה אשר היתה ואיננה הוא השמיני והוא מן השבעה וילך לאבדון׃,Hebrew
ועשר הקרנים אשר ראית עשרה מלכים הם אשר לא קבלו מלכות עד הנה רק לשעה אחת ממשלה כמלכים יקבלו עם החיה׃,Hebrew
ולאלה עצה אחת ואת כחם ואת ממשלתם יתנו לחיה׃,Hebrew
המה ילחמו בשה והשה יכול יוכל להם כי הוא אדני האדנים ומלך המלכים ועמו הקרואים והבחירים והנאמנים׃,Hebrew
ויאמר אלי המים ההם אשר ראית אשר הזונה ישבת עליהם עמים והמנים המה וגוים ולשנות׃,Hebrew
ועשר הקרנים אשר ראית והחיה המה ישנאו את הזונה ועשוה גלמודה וערמה ואכלו את בשרה ואתה ישרפו באש׃,Hebrew
כי האלהים נתן בלבם לעשות את עצתו ולעשות עצה אחת ולתת את ממשלתם לחיה עד כי ישלמו דברי האלהים׃,Hebrew
והאשה אשר ראית היא העיר הגדולה אשר היא נברת ממלכות הארץ׃,Hebrew
אחרי כן ראיתי מלאך אחר יורד מן השמים אשר לו שלטן גדול והארץ האירה מכבדו׃,Hebrew
ויקרא בקול עז לאמר נפלה נפלה בבל הגדולה ותהי נוה שערים ומשמר לכל רוח טמא ומשמר לכל עוף טמא ונמאס׃,Hebrew
כי מיין חמת זנותה שתו כל הגוים ומלכי ארץ זנו עמה וסחרי ארץ משפעת תענגיה העשירו׃,Hebrew
ואשמע קול אחר מן השמים האמר צאו ממנה עמי פן תתחברו אל חטאתיה ופן תקחו ממכותיה׃,Hebrew
כי חטאתיה הגיעו עד לשמים ויזכר אלהים את עונותיה׃,Hebrew
שלמו לה גמולה שגמלה לכם ועשו לה כפלים כפעלה בכוס אשר מסכה מסכו לה כפלים׃,Hebrew
כאשר התרוממה והתענגה כן תנו לה חבל ואבל כי אמרה התרוממה והתענגה כן תנו לה חבל ואבל כי אמרה בלבבה אני ישבתי מלכה ולא אהיה אלמנה ואבל לא אראה׃,Hebrew
על כן רגע ביום אחד תבאנה מכותיה מות ואבל ורעב ותשרף במו אש כי חזק יהוה אלהים השפט אתה׃,Hebrew
ויבכו ויספדו עליה מלכי ארץ אשר זנו והתענגו עמה בראתם את עשן שרפתה׃,Hebrew
ומרחוק יעמדו מפני אימת ענויה ואמרו אוי אוי לך בבל העיר הגדולה העיר החזקה כי בשעה אחת בא משפטך׃,Hebrew
וסחרי הארץ בכים ומתאבלים עליה כי עתה לא יקנה עוד איש את משא אניותם׃,Hebrew
את משא זהב וכסף ואבן יקרה ופנינים ובוץ וארגמן ומשי ושני וכל עצי בשם וכל כלי שנהבים וכל כלי עץ יקר וכלי נחשת וברזל ושיש׃,Hebrew
וקנמון וקטרת סמים ומר ולבונה ויין ושמן וסלת וחטים ומקנה וצאן וסוסים ומרכבות וגויות ונפש אדם׃,Hebrew
והמגדים מחמד נפשך אזלו ממך וכל שמן ומצהיר אבד ממך ולא תמצאם עוד׃,Hebrew
ורכליהם אשר העשירו ממנה יעמדו מרחוק מפני אימת ענויה ובכו והתאבלו׃,Hebrew
ואמרו אוי אוי העיר הגדולה המכסה בשש וארגמן ושני ומכללה בזהב ואבן יקרה ופנינים כי בשעה אחת החרב עשר גדול כזה׃,Hebrew
וכל חבל וכל בעל מעברת והמלחים וכל עשי מלאכה בים עמדו מרחוק׃,Hebrew
ויצעקו בראתם עשן שרפתה לאמר מי בערים כעיר הגדולה׃,Hebrew
ויזרקו עפר על ראשיהם ויצעקו בכה וספוד לאמר אוי אוי העיר הגדולה אשר בה העשירו מהונה כל אשר להם אניות בים כי בשעה אחת החרבה׃,Hebrew
רנו עליה השמים והשליחים הקדשים והנביאים כי שפט אלהים את משפטכם ממנה׃,Hebrew
וישא מלאך נורא אבן גדולה כפלח רכב וישליכה אל תוך הים לאמר ככה תשלך במערצה בבל העיר הגדולה ולא תמצא עוד׃,Hebrew
וקול המנגנים בכנור והמזמרים ומחללים בחלילים ומחצרים בחצצרות בל ישמע עוד בתוכך וכל חרש וחשב בל ימצא בך עוד וקול רחים בל ישמע עוד בקרבך׃,Hebrew
ואור נר לא יאיר לך עוד וקול חתן וקול כלה לא ישמע בך עוד כי כנעניך היו נכבדי ארץ ובכשפיך תעו כל הגוים׃,Hebrew
ובה נמצא דם הנביאים והקדשים וכל הרוגי ארץ׃,Hebrew
אחרי כן שמעתי קול גדול כקול המון רב בשמים האמרים הללויה הישועה והכבוד והעז ליהוה אלהינו׃,Hebrew
כי אמת וישר משפטיו כי שפט את הזונה הגדולה אשר השחיתה את הארץ בתזנתה וידרש מידה טאת דם עבדיו׃,Hebrew
וישנו ויאמרו הללויה ועשנה יעלה לעולמי עולמים׃,Hebrew
ועשרים וארבעה הזקנים וארבע החיות נפלו על פניהם וישתחוו לאלהים הישב על הכסא ויאמרו אמן הללויה׃,Hebrew
וקול יוצא מן הכסא ויאמר הללו את אלהינו כל עבדיו ויראיו הקטנים עם הגדולים׃,Hebrew
ואשמע כקול המון רב וכקול מים רבים וכקול רעמים חזקים ויאמרו הללויה כי מלך אלהינו יהוה צבאות׃,Hebrew
נשמחה ונגילה ונתנה לו הכבוד כי באה חתנת השה ואשתו התקדשה׃,Hebrew
וינתן לה ללבש בוץ טהור וצח כי הבוץ הוא צדקות הקדשים׃,Hebrew
ויאמר אלי כתב אשרי הקרואים אל משתה חתנת השה ויאמר אלי אלה הדברים אמת הם דברי אלהים׃,Hebrew
ואפל לפני רגליו להשתחות לו ויאמר אלי ראה אל תעשה זאת עבד כמוך אנכי וחבר לך ולאחיך אשר להם עדות ישוע השתחוה לאלהים כי עדות ישוע היא רוח הנבואה׃,Hebrew
וארא את השמים נפתחים והנה סוס לבן והרכב עליו נקרא נאמן ואמתי ובצדק הוא שפט ולחם׃,Hebrew
ועיניו כלבת אש ועטרות הרבה על ראשו ויש לו שם כתוב אשר לא ידע איש כי אם הוא לבדו׃,Hebrew
והוא לבוש בלבוש מאדם בדם ושמו נקרא דבר האלהים׃,Hebrew
וצבאות השמים יצאים אחריו על סוסים לבנים מלבשים בגדי בוץ לבן וטהור׃,Hebrew
ומפיו יצאת חרב חדה להכות בה את הגוים והוא ירעם בשבט ברזל והוא דרך פורת יין חמת אף אלהי הצבאות׃,Hebrew
ועל בגדו ועל ירכו כתוב שם מלך המלכים ואדני האדנים׃,Hebrew
וארא מלאך אחד עמד בשמש ויצעק בקול גדול ויאמר אל צפור כל כנף אשר תעוף במרום הרקיע באו והאספו על זבח האלהים הגדול׃,Hebrew
ואכלתם בשר מלכים ובשר שרי אלפים ובשר גבורים ובשר סוסים ורכביהם ובשר כל בני חורים ועבדים הקטנים עם הגדולים׃,Hebrew
וארא את החיה ומלכי הארץ ואגפיהם נקהלים לעשות מלחמה עם הרכב על הסוס ובצבאו׃,Hebrew
ותתפש החיה ונביא השקר אתה אשר עשה האותות לפניה אשר הדיח בהן את נשאי תו החיה והמשתחוים לצלמה וחיים השלכו שניהם באגם האש הבער בגפרית׃,Hebrew
והנשארית נהרגו בחרב היוצאת מפי הרכב על הסוס וכל העוף שבעו מבשרם׃,Hebrew
וארא מלאך יורד מן השמים ובידו מפתח התהום וכבל גדול׃,Hebrew
ויתפש את התנין את הנחש הקדמוני הוא המלשין והוא השטן ויאסרהו לאלף שנים׃,Hebrew
וישליכהו בתהום ויסגר בעדו ויחתם עליו למען לא ידיח עוד את הגוים עד כלות אלף השנים ואחרי כן יתר לזמן מצער׃,Hebrew
וארא כסאות וישבו עליהם והמשפט נתן בידם ונפשות ההרוגים על עדות ישוע ועל דבר האלהים ואשר לא השתחוו לחיה ולצלמה ולא קבלו את תוה על מצחותם ועל ידם ויקומו ויחיו וימלכו עם המשיח אלף שנים׃,Hebrew
ושאר המתים לא קמו לחיים עד כלות אלף השנים זאת היא התחיה הראשונה׃,Hebrew
אשרי האיש וקדוש הוא אשר חלקו לקום בתחיה הראשונה באלה לא ישלט המות השני כי אם יהיו כהנים לאלהים ולמשיחו וימלכו אתו אלף שנים׃,Hebrew
ואחרי כלות אלף השנים יתר השטן מבית משמרו׃,Hebrew
ויצא להדיח את הגוים בארבע כנפות הארץ את גוג ומגוג ולקבצם למלחמה אשר מספרם כחול הים׃,Hebrew
ויעלו על מרחבי ארץ ויסבו את מחנה הקדשים ואת העיר החביבה ותרד אש מאת האלהים מן השמים ותאכל אתם׃,Hebrew
והשטן אשר הדיחם השלך באגם אש וגפרית אשר שם גם החיה ונביא השקר ויסרו יומם ולילה לעולמי עולמים׃,Hebrew
וארא כסא לבן וגדול ואת הישב עליו אשר מפניו נסו ארץ ושמים ולא נמצא להם מקום׃,Hebrew
וארא את המתים הקטנים עם הגדלים עמדים לפני הכסא וספרים נפתחים ויפתח ספר אחר אשר הוא ספר החיים וישפטו המתים על פי הכתוב בספרים כמעשיהם׃,Hebrew
ויתן הים את מתיו והמות והשאול נתנו את מתיהם וישפטו איש איש כמעשיהם׃,Hebrew
והמות והשאול השלכו באגם האש והוא המות השני׃,Hebrew
וכל איש אשר לא נמצא כתוב בספר החיים השלך באגם האש׃,Hebrew
וארא שמים חדשים וארץ חדשה כי השמים הראשנים והארץ הראשונה עברו והים איננו עוד׃,Hebrew
וארא את העיר הקדושה ירושלים החדשה ירדת מאת האלהים מן השמים נכונה ככלה המקשטת לבעלה׃,Hebrew
ואשמע קול גדול מן השמים לאמר הנה משכן אלהים עם בני האדם ושכן בתוכם והמה יהיו לו לעם והוא האלהים יהיה אתם אלהיהם׃,Hebrew
ומחה אלהים כל דמעה מעיניהם והמות לא יהיה עוד וגם אבל וזעקה וכאב לא יהיה עוד כי הראשנות עברו׃,Hebrew
ויאמר הישב על הכסא הנני עשה הכל חדש ויאמר אלי כתב כי הדברים האלה אמתים ונאמנים הם׃,Hebrew
ויאמר אלי היה נהיתה אני האלף והתו הראש והסוף אני אתן לצמא ממעין מים חיים חנם׃,Hebrew
המנצח יירש הכל ואני אהיה לו לאלהים והוא יהיה לי לבן׃,Hebrew
אבל רכי הלב ואשר אינם מאמינים והמגאלים והמרצחים והזנים והמכשפים ועבדי האלילים וכל המכזבים חלקם יהיה באגם הבער באש וגפרית אשר הוא המות השני׃,Hebrew
ויבא אלי אחד משבעת המלאכים הנשאים שבע הקערות המלאות שבע המכות האחרנות וידבר אלי לאמר בא ואראך את הכלה אשת השה׃,Hebrew
ויוליכני ברוח על הר גדול וגבה ויראני העיר הגדולה ירושלים הקדושה ירדת מן השמים מאת האלהים׃,Hebrew
ויש לה כבוד אלהים ואור נגהה כאבן יקרה מאד כאבן ישפה המבהקת כעין הקרח׃,Hebrew
ויש לה חומה גדולה וגבהה ושנים עשר שערים לה ועל השערים שנים עשר מלאכים ושמות כתובים עליהם אשר הם שמות שנים עשר שבטי בני ישראל׃,Hebrew
שערים שלשה ממזרח שערים שלשה מצפון שערים שלשה מנגב ושערים שלשה ממערב׃,Hebrew
ולחומת העיר שנים עשר מוסדות ועליהם שנים עשר שמות לשנים עשר שליחי השה׃,Hebrew
וביד המדבר אלי היה קנה זהב למד בו את העיר ואת שעריה ואת חומתה׃,Hebrew
ומושב העיר מרבע וארכה כרחבה וימד את העיר בקנה המדה שנים עשר אלף ריס ארכה ורחבה וקומתה שוים המה׃,Hebrew
וימד את חומתה על מאה וארבעים וארבע אמות במדת איש אשר היא מדת המלאך׃,Hebrew
ובנין חומתה אבן ישפה והעיר זהב מופז דומה לזכוכית זכה׃,Hebrew
ומוסדות חומת העיר מרבצות בכל אבני חפץ המוסד הראשון ישפה השני ספיר השלישי שבו הרביעי ברקת׃,Hebrew
החמישי יהלם הששי אדם השביעי תרשיש השמיני שהם התשיעי פטדה העשירי נפך אחד העשר לשם שנים העשר אחלמה׃,Hebrew
ושנים עשר השערים הם שתים עשרה מרגליות כל שער ושער מרגלית אחת ורחוב העיר זהב מופז כזכוכית בהירה׃,Hebrew
והיכל לא ראיתי בה כי יהוה אלהים צבאות היכלה הוא והשה׃,Hebrew
והעיר איננה צריכה לאור השמש ולנגה הירח כי כבוד אלהים האיר לה ונרה הוא השה׃,Hebrew
והגוים ילכו לאורה ומלכי ארץ מביאים כבודם ותפארתם אליה׃,Hebrew
ושעריה יומם לא יסגרו כי לילה לא יהיה שם׃,Hebrew
והביאו בה כבוד הגוים ותפארתם׃,Hebrew
ולא יבוא בה כל טמא ועשה תועבה ושקר כי אם הכתובים בספר החיים של השה׃,Hebrew
ויראני נחל של מים חיים זך מבהיק כעין הקרח יצא מכסא האלהים והשה׃,Hebrew
ובתוך רחוב העיר ואל שפת הנחל מזה ומזה עץ חיים עשה פרי שנים עשר כי מדי חדש בחדשו יתן את פריו ועלה העץ לתרופת הגוים׃,Hebrew
וכל חרם לא יהיה עוד וכסא האלהים והשה יהיה בה ועבדיו ישרתהו׃,Hebrew
והמה יראו את פניו ושמו על מצחותם׃,Hebrew
ולילה לא יהיה עוד ולא יצטרכו עוד לאור נר ולאור שמש כי יהוה אלהים הוא יאיר להם וימלכו עד עולמי עולמים׃,Hebrew
ויאמר אלי הדברים האלה אמתים ונאמנים הם ויהוה אלהי הנביאים הקדשים שלח את מלאכו להראות את עבדיו את אשר היה יהיה במהרה׃,Hebrew
הנני בא מהר אשרי השמר את דברי נבואת הספר הזה׃,Hebrew
ואני יוחנן הוא הראה אלה ושמעם ויהי כשמעי וכראותי ואפל לפני רגלי המלאך אשר הראני את אלה להשתחות לו׃,Hebrew
ויאמר אלי ראה אל תעשה זאת כי עבד כמוך אנכי וחבר לך ולאחיך הנביאים ולשמרים את דברי הספר הזה לאלהים השתחוה׃,Hebrew
ויאמר אלי אל תחתם את דברי נבואת הספר הזה כי קרוב המועד׃,Hebrew
החומס יוסיף לחמס והטמא יוסיף להטמא והצדיק יוסיף להצדק והקדוש יוסיף להתקדש׃,Hebrew
והנני בא מהר ושכרי אתי לשלם לכל איש כמעשהו׃,Hebrew
אני האלף והתו הראש והסוף הראשון והאחרון׃,Hebrew
אשרי העשים את מצותיו למען תהיה ממשלתם בעץ החיים ובאו העירה דרך השערים׃,Hebrew
ומחוץ לה הכלבים והמכשפים והזנים והמרצחים ועבדי האלילים וכל אהב שקר ועשהו׃,Hebrew
אני ישוע שלחתי את מלאכי להעיד לכם את אלה בפני הקהלות אנכי שרש דוד ותולדתו כוכב נגה השחר׃,Hebrew
והרוח והכלה אמרים בא והשמע יאמר בא והצמא יבוא והחפץ יקח מים חיים חנם׃,Hebrew
מעיד אני בכל השמע דברי נבואת הספר הזה אם יוסיף איש עליהם יוסיף עליו האלהים את המכות הכתובות בספר הזה׃,Hebrew
ואם יגרע איש מדברי ספר הנבואה הזאת יגרע האלהים את לחקו מעץ החיים ומעיר הקדש הכתובים בספר הזה׃,Hebrew
המעיד את אלה אמר אמנם כן אני בא מהר אמן באה נא האדון ישוע׃,Hebrew
חסד אדנינו ישוע המשיח עם כלכם כל הקדושים אמן׃,Hebrew
